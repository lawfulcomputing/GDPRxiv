LA PROTEZIONE DATI
DA 25 ANNI LA BUSSOLA

DEL FUTURO

 

 

O
R
U
T
U
F
L
E
D
A
L
O
S
S
U
B
A
L
I
N
N
A
5
2
A
D

 

 

 

 

 
 

I
T
A
D
E
N
O

 

I
Z
E
T
O
R
P

 
 

A
L

Atti del Convegno in occasione delle 

Celebrazioni per i 25 anni del 

Garante per la protezione dei dati personali

Torino, 4 luglio 2022

a cura di

Agostino Ghiglia

LA PROTEZIONE DATI 
DA 25 ANNI LA BUSSOLA  

DEL FUTURO 

 

CONVEGNO IN OCCASIONE DELLE CELEBRAZIONI  
PER I 25 ANNI DEL GARANTE PER LA PROTEZIONE  

DEI DATI PERSONALI 

 

TORINO, 4 LUGLIO 2022 

 

a cura di 

Agostino Ghiglia

INDICE 

 
 
PREFAZIONE a cura di Agostino Ghiglia 
 
SALUTI ISTITUZIONALI 
 

- Prof. Stefano Lo Russo 
- On. Alberto Cirio 
- Sen. Gilberto Pichetto Fratin 
 

KEYNOTE SPEECH 

- Agostino Ghiglia 

 
Prima sessione 
LE COSTITUZIONI DEL METAVERSO:  
OCCORRONO META-LEGGI? 
 

- COSTRUIRE INSIEME IL METAVERSO  

Stefano Fratta 

 
- COME REGOLAMENTARE I METAVERSI 

Francesco Pizzetti 

 
- DAL METAVERSO ALLA METACITY:  
  IL FUTURO DELLE PROSSIME GENERAZIONI 

Derrick de Kerckhove 

 
- RELIGIOSITÀ E SPIRITUALITÀ NEL METAVERSO.  
  UN CONTRIBUTO PER CUSTODIRE L’UMANO AL CENTRO 

Luca Peyron 

 
 

PAG. 
 
 
 
9 
 
13 
 
 
 

 
 

23 
 
 
 
 
35 

37 

 
42 
 

 
53 
 
 
 
56 

 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

3

Seconda sessione 
AI, SMART CITY, IOT, AUTO CONNESSE:  
FUTURO, INNOVAZIONE, LAVORO 
 

 MOBILITÀ E DIGITALIZZAZIONE.  
  SCENARI, TRAFFICO, VEICOLI, PERSONE 

Mauro Velardocchia 

 
- L’INTELLIGENZA ARTIFICIALE IN ITALIA:  
  STRATEGIE PRESENTI E PROSPETTIVE FUTURE  

Barbara Caputo 

 
- NUOVE PROTESI COGNITIVE?  
  I DATI AI TEMPI DELL’INTERNET DELLE COSE 

Anna Maria Mandalari 

 
- INNOVAZIONE, AI & IOT:  
  RIFLESSIONI DEI PROFESSIONISTI 

Paola Zambon 

 
- PRIVACY E GESTIONE DEI DATI, VALORE E RISCHI  
  DI UNA SINERGIA 

Marco Gay 

 

Terza sessione 
IL GARANTE DEL FUTURO 
 

- INTERVENTO DI Pasquale Stanzione 
 
- SANITÀ DIGITALE E PROTEZIONE DEI DATI PERSONALI:  
  UN BINOMIO POSSIBILE 

Ginevra Cerrina Feroni 

 
- METAVERSO, PRIVACY E FUTURO  

Guido Scorza 

 
 
63 

65 
 
 
 
74 
 
 
  
76 
 
 
 
 
82 
 
 
 
 
88 
 

 

 
91 
 
93 
 
 
98 
 
 
103 
 

4

LA PROTEZIONE DEI DATI. DA 25 ANNI LA BUSSOLA DL FUTURO 

   
109 
 
111 
 
 
116 
 
 
120 
 
 
 
 
125 
 
 
 

 
 
143

Quarta sessione 
L’ERA DELLA CYBERWAR 
 

- INTERVENTO DI Adolfo Urso 
 
- CYBER-RESILIENCE:  
  L’AGENZIA PER LA CYBERSICUREZZA NAZIONALE 

Annunziata Ciardi 

 

- LA DIFESA E IL CYBERSPACE 

Carmine Masiello 

 
- LE SFIDE GLOBALI DEL CYBERCRIME, COME DIFENDERSI  
  E IL RUOLO DELLA GUARDIA DI FINANZA 

Marco Menegazzo 

 

Quinta sessione 
L’INFORMAZIONE NELL’ERA DIGITALE:  
VERO, FALSO O VIRTUALE? 

 
- MODERA: Baldo Meo 
 
- Martina Pennisi 
 
- David Puente 
 
- Raffaele Barberio 
 
- Massimiliano Panarari 
 
- Federico Ferrazza

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

5

E’ POSSIBILE VEDERE LA REGISTRAZIONE 

DELL’EVENTO E LE INTERVISTE AI PROTAGONISITI 

SUL SITO WWW.GPDP.IT

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

7

PREFAZIONE 
Dott. Agostino Ghiglia 
Componente del Garante per la protezione dei dati personali 
 
Son passati 26 anni o 1 secolo? 
L’anno  scorso,  iniziando  dalla  sala  della  Protomoteca  di  Roma, 
passando per il Palazzo Reale di Torino e il Museo di Pietrarsa a Napoli, 
concludendo  con  un  bellissimo  incontro  con  gli  studenti  al  Teatro 
Argentina, abbiamo celebrato i primi 25 anni del Garante per la Protezione 
dei Dati Personali. 

Sono stati anni intensi che hanno non solo accompagnato la storia 
degli  italiani  ma  ne  hanno  modificato  usanze,  costumi,  abitudini 
consolidate, spesso sotto traccia, a volte con importanti iniziative da parte 
dell’Autorità. 

Da 25 anni, quindi, si parla di Privacy o, meglio, di protezione  
dei  dati  personali,  talvolta  a  sproposito  talora  (ancora)  con  uno  sbuffo 
annoiato ma, grazie all’attività dei Garanti che si sono succeduti nell’ultimo 
quarto di secolo, sempre più spesso con la consapevolezza che la protezione 
dei nostri dati personali e della nostra riservatezza equivale alla protezione 
della nostra libertà.  

Il “right to be let alone” ossia il diritto alla tutela della nostra sfera 
più intima, alla solitudine dell’io e il “right to be forgotten” ovvero il diritto 
all’oblio e alla cancellazione dei nostri dati (e della nostra storia) quando 
non  più  necessari  per  le  finalità  cui  era  sottesa  la  loro  raccolta   
(e  la  loro  pubblicità),  sono  entrati  a  far  parte  del  nostro  immaginario: 
percepiamo la necessità che tali diritti esistano. 

Mi  permetto,  prima  di  procedere  con  il  ragionamento,  una 
digressione:  sono  personalmente  e  profondamente  convinto  del  potere 
profondamente simbolico delle parole, della comunicazione emotiva.  

Se, infatti, cancellassimo il termine privacy sostituendolo, sempre, 
con “personal data protection” e, in Italia, con “protezione dei dati personali”, 
credo che saremmo molto più “popolari”, immediatamente percepiti come 
indispensabili  (soprattutto  nella  nascente  era  digitale)  e  il  RGDP 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

9

diventerebbe più che un regolamento, una preziosa “linea guida” per lo stile 
di vita del XXI secolo. 

Parlando di “protezione” e di “personale”, infatti, la nostra amigdala 
viene immediatamente colpita da richiami ancestrali tesi alla preservazione 
della  nostra  intimità  (e  della  serenità  del  nostro  gemello  digitale), 
trasformando così lo sbuffo verso “l ‘ennesima regola” in un sospiro verso 
“la” regola. 

Ragion per cui è con orgoglio che, nella scia dei personaggi illustri 
che hanno disseminato e fatto crescere la consapevolezza della protezione 
del dato personale, ogni giorno cerchiamo di coltivarla e affinarla con la 
nostra attività. 

Fatta questa premessa, la domanda che mi pongo é: sono passati 25 

anni o un secolo?  

La risposta è resa ancora più difficile da un’accelerazione tecnologica 
cui l’essere umano non è ancora preparato e, nella maggioranza dei casi, 
neppure consapevole; uno scatto che pone di fronte ad una vera e propria 
prova di resistenza: la protezione dei diritti che tutelano la dignità delle 
persone.  

Migliorare  la  consapevolezza  della  protezione  dei  dati  nell’era 
digitale, invero, è un compito estremamente arduo perché significa difendere 
e preservare i diritti fondamentali nei confronti dei colossi privati della 
tecnologia,  tesi  più  al  business  che  alla  tutela  delle  persone  ma  anche,   
talvolta, nei confronti degli attori pubblici i quali, spesso in buona fede  
e  nel  tentativo  di  dare  risposte  veloci  ai  cittadini,  rischiano  di  perdere   
di vista l’indispensabile bilanciamento tra diritto ed efficienza, tra difesa dei 
cittadini  e  invasività  nelle  loro  vite,  tra  doverosa  presenza  e  pervasiva 
immanenza nella loro sfera privata. 

A tal proposito, mi preme particolarmente sottolineare la funzione 
di preservare il diritto alla protezione di dati personali nell’era digitale,  
evo  improntato  al  “pensiero  fuggevole”  e  alla  velocità  imposta  dalla 
proposizione  di  sempre  nuovi  e  sempre  più  rapidi  e  superficialmente 
evanescenti stili di vita.  

E’  indispensabile,  quindi,  salvaguardare  la  protezione  dei  dati 

10

LA PROTEZIONE DEI DATI. DA 25 ANNI LA BUSSOLA DEL FUTURO 

personali, il diritto alla nostra intimità giacché è ciò che non muta e non 
deve mutare lasciandosi inerzialmente trascinare dal vento di un progresso 
tecnologico,  quello  dell’era  digitale,  che  non  rappresenta  una  semplice 
evoluzione ma una vera e propria rivoluzione sociale, culturale, economica, 
addirittura antropologica. 

Ma  oltre  a  questo  compito  “alto”,  di  custodi  dei  dati  personali,   
ci  sono  le  mille  e  mille  questioni  di  una  quotidianità  sempre  più   
complessa che vede il RGPD come snodo e presidio ineludibile dei diritti 
del terzo millennio: dalla realtà virtuale, alla sorveglianza remota estesa 
quando non di massa, dalle nuove frontiere della medicina predittiva basata 
sui  dati,  alle  smart  cities,  ai  gatekeeper  (“nuovi  tiranni”  identificati   
nei  grandi  provider  internazionali,  coloro  che  gestiscono  l’accesso  alla   
nostra  vita  digitale)  di  rifkiniana  memoria  con  le  nuove  spunte  blu  di 
Twitter  e  Meta,  dai  chatbot  relazionali  alle  app  che  imitano  la  voce,   
dal  revenge  porn  al  cyberbullismo,  dai  data  breach  alla  telecamera   
mal direzionata del vicino di casa….un sommario di voci e competenze  
in parte antiche e in gran parte nuove in un’era in cui il dato personale  
che circola tramite il nostro gemello digitale, diventa sempre più centrale 
nella nostra vita quotidiana. 

Per  tutti  questi  motivi,  e  per  molti  altri  che  non  riesco  ad 
immaginare mentre andremo in stampa, è essenziale un Garante più forte e 
potenziato nel suo organico, nelle sue intelligenze e trasformato nelle sue 
competenze, per poter continuare ad essere un’avanguardia e allo stesso 
tempo un vigile guardiano nella protezione dei diritti. 

Il compito più arduo, infine, che sentiamo come dovere fra i doveri, 
è quello di contribuire ad educare e proteggere le nuove generazioni, creando 
in loro - protagoniste di una nuova era - la coscienza che la tecnologia  
è  bifronte  e  che  debbono  crescere  imparando  a  dominarla  e  non   
a  diventarne  succubi  inconsapevoli  e  fruitori  passivi  e,  a  tal  proposito,   
anche  in  questa  occasione,  mi  preme  riproporre  l’idea  dell’educazione   
civica digitale quale materia di studio nelle scuole: solo la consapevolezza 
della nuova era e dei suoi linguaggi potrà formare la coscienza individuale  
e collettiva delle nuove generazioni. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

11

Per  tutti  i  sopraccitati  motivi,  dopo  aver  pensato  per  un  attimo   
di far redigere le mie considerazioni da un chatbot e aver pensato di farle 
leggere  con  la  voce  del  mio  allenatore  di  calcio  preferito,  ho  pensato   
che fosse meglio, in una visione antropocentrica del diritto, fare da solo  
senza dimenticare che, concludo con questa riflessione, qualcosa e, non 
qualcuno, avrebbe potuto sostituirmi. 

12

LA PROTEZIONE DEI DATI. DA 25 ANNI LA BUSSOLA DEL FUTURO 

Saluti 

iStituzionali

 

- Prof. Stefano Lo Russo 

Sindaco della Città di Torino 

- On. Alberto Cirio 

Presidente della Regione Piemonte 

- Sen. Gilberto Pichetto Fratin 

Vice Ministro dello Sviluppo Economico 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

13

Saluti del Sindaco della Città di Torino 
Prof. Stefano Lo Russo 
 
Grazie a tutte e tutti voi, sono molto contento di essere qui in questo 
luogo così importante per la storia della nostra città, ringrazio l'Autorità per 
aver scelto la nostra città come sede di questo convegno nazionale per celebrare 
i 25 anni di attività dell'Authority.  

Mi consentirete anche una qualche riflessione di carattere politico 
sull’attualità: oggi si celebrano 25 anni di un'Istituzione che il nostro paese si 
è dato quale organo a tutela del cittadino come bene ha espresso il componente 
On. Agostino Ghiglia. La privacy è una delle condizioni di una democrazia 
liberale, dove i diritti a tutela della sfera personale hanno avuto un crescente 
interesse  tra  i  cittadini  e  anche  nelle  norme.  In  una  democrazia  in  cui  la 
sovranità  appartiene  al  popolo  attraverso  un  meccanismo  democratico  di 
selezione della classe dirigente dove al cittadino è garantito il rispetto delle 
prerogative  proprie  dei  diritti  fondamentali  liberali.  Mai  come  in  questo 
momento, il tema delle garanzie delle libertà è quanto mai attuale, soprattutto 
in questa fase così complessa della vita europea, con una guerra d’invasione in 
Europa, una guerra che nessuno immaginava e nessuno poteva prevedere. In 
questo caso assistiamo alla violazione del più evidente dei principi alla base del 
diritto internazionale: inviolabilità dei confini e la volontà popolare rispetto 
alla propria sovranità. 

Il  ruolo  dell’UE  è  assolutamente  crescente  e  strategico,  quando 
parliamo di difesa anche attraverso le nuove tecnologie, assume quindi un ruolo 
centrale  nella  competizione  globale  della  Digital  age  del  XXI  secolo  e  si 
comprendono le resistenze in atto da parte delle Big Tech all’evoluzione della 
normativa europea in tema di circolazione dei dati e del ruolo della privacy 
nell’epoca digitale. 

E’ evidente come il tema di oggi, l’attività della Authority diventi 
quanto mai essenziale. Lo era già 25 anni fa, quando non c'erano nelle nostre 
tasche telefonini quando non c'era neanche Internet, quando tutto quello ci 
riguarda aveva un’accessibilità decisamente minore, ora con la rivoluzione 
digitale sono entrate prepotentemente anche nella nostra vita quotidiana.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

15

Infine il mio augurio per lo svolgimento del convegno. Ovviamente il 
mio sostegno a questa vostra attività va anche nell'ottica e, qui concludo, 
riprendendo quanto diceva il Componente del Collegio dell’Autorità Garante 
Agostino  Ghiglia:  è  bene  che  chi  ha  la  responsabilità  di  gestire  dati 
sensibilimantengaun alto livello di autonomia e terzietà. E’ un principio che 
tutela tutti. Oggi la proprietà del dato, soprattutto nel mondo digitale, diventa 
condizione essenziale, diventa condizione e fattore economico. Determinante 
anche il fattore di influenza politica. E i casi sono numerosi in tutto il mondo. 
Determinante quindi il lavoro, il ruolo che ha l'Authority, che non è 
solamente quello di un rispetto formale dei dispositivi comunitari italiani di 
garanzia e di tutela, ma diventa un ruolo sostanziale nella tenuta dell'equilibrio 
democratico, nella valorizzazione di quello che ribadisco essere il concetto 
stesso di democrazia liberale e lo è, a maggior ragione, adesso nel momento in 
cui tutte le nostre vite sono sostanzialmente costantemente interconnesse. 
Quindi buon lavoro Presidente, buon lavoro a tutto il Collegio.  

 
 
 
 
 
 
 
 
 
 
 
 
 
 
 
 
 
 

16

LA PROTEZIONE DEI DATI. DA 25 ANNI LA BUSSOLA DEL FUTURO 

Saluti del Presidente della Regione Piemonte 
On. Alberto Cirio 
 
Grazie Agostino e buongiorno a tutti.  
Benvenuti in Piemonte, benvenuti a Torino. Innanzitutto benvenuto 
Presidente, benvenuto a tutto il Collegio, un saluto cordiale a tutte le Autorità: 
le autorità militari, le autorità civili, le autorità religiose che sono quest’oggi 
con noi.  

Abbiamo aperto, Signor Presidente, il salotto buono, come si fa nelle 
case di campagna, dove sa che c'era quel salotto dove si passava solo ma dove 
non ci si sedeva se non quando arrivavano gli ospiti importanti.  

Ecco per noi voi siete ospiti importanti, non soltanto perché la vostra 
presenza qui avviene attraverso una energia preziosa del nostro Piemonte che 
è Agostino Ghiglia che è una persona di valore, che oggi siede all'interno del 
suo Collegio, Signor Presidente, ma anche soprattutto perché noi crediamo 
molto nel vostro lavoro. E soprattutto nella necessità, come voi scrivete negli 
atti del vostro convegno di oggi, di accompagnare le Istituzioni verso quello 
che è il futuro.  

Ecco  questa  parola  “accompagnare”  è  fondamentale,  perché  per 
accompagnare  qualcuno  devi  starvi  insieme  e  noi,  se  una  cosa  abbiamo 
imparato,  è  che  solo  insieme  potremo  uscire  da  questa  crisi  in  cui  siamo 
quotidianamente  costretti  a  vivere,  che  sia  la  crisi  della  post  pandemia  o 
pandemia di ritorno, che sia la crisi dell'aumento dei costi delle materie prime, 
della crisi energetica, la crisi della guerra, la crisi della siccità.  

Usciamo  da  questa  situazione  così  complicata  solo  se  lavoriamo 
insieme, se ci aiutiamo, e noi abbiamo bisogno che le Istituzioni ci aiutino, 
abbiamo bisogno che lo Stato ci aiuti…quello Stato che è nato qui, che è nato 
in questa piazza dove c'è stato il primo Senato d’Italia. Un valore per noi, non 
soltanto romantico e di passione per l'orgoglio della nostra storia, ma anche 
un valore di prospettiva. Quindi credo che non ci fosse luogo migliore per 
celebrare i vostri 25 anni che lavorare qui.  

Noi  abbiamo  peraltro,  sul  tema  della  tutela  dei  dati  personali, 
un'attenzione particolare perché la Regione, secondo la nostra Costituzione, 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

17

ha la competenza sulla salute, sulla sanità e quindi abbiamo tutto il tema della 
gestione dei dati sanitari delle persone. 

Un aspetto che io ho vissuto prima da legislatore qualche anno fa al 
Parlamento europeo, quando ho approvato anch'io l'ultima regolamentazione 
sulla tutela dei dati personali, quella vigente. E mi sono trovato quindi a doverla 
spiegare, perché era evidente che questo portasse una serie di adempimenti e 
oneri in più per tutti coloro i quali nella loro vita professionale avevano un 
contatto con dati personali, dati che andavano gestiti in una determinata 
maniera. Ma l'ho fatto con convinzione, perché era importante trasmettere 
all'opinione pubblica che stavamo andando nella direzione di tutelare la libertà 
delle persone.  

Una  cosa  che  io  credo  sarebbe  opportuno  fare  oggi,  e  sarebbe 
opportuno che il nostro governo lavorasse in questa direzione, è spiegare di 
più ai cittadini cosa fa l'Authority, spiegare di più ai cittadini che quello che 
può  sembrare  un  lacciolo,  quello  che  può  sembrare  un  adempimento 
burocratico in più, invece, è una tutela della libertà delle persone. A volte la 
regolamentazione fa arrabbiare Presidente: in questi due anni di pandemia mi 
trovavo, pensate, nella situazione di avere - per la Costituzione italiana - la 
responsabilità della salute dei miei cittadini, ma di non poter sapere se fossero 
vaccinati o no. Pensate che paradosso, ma poi affrontando il tema abbiamo 
trovato con tutte le Regioni d'Italia, con la Conferenza delle Regioni, con cui 
peraltro l'Authority è in stretto contatto, quell’equilibrio di lavoro comune che 
ci ha permesso da un lato di tutelare quella che era la giusta protezione dei dati 
personali, ma dall'altro di poter noi intervenire con quelli che sono i soggetti 
competenti a conoscere anche i dati personali. Ma è un tema questo, una 
riflessione,  che  dobbiamo  portare  di  più  tra  la  gente  comune,  dobbiamo 
spiegarlo di più.  

Prima  il  sindaco  Lo  Russo  ricordava  le  ricerche  su  Internet.  La 
regolamentazione che noi approvammo al Parlamento europeo era proprio la 
limitazione di quelli che chiamano i cookies, cioè il fatto che accedendo a un 
motore di ricerca viene memorizzato quello che tu hai ricercato. Di fatto la 
regolamentazione ha imposto che si debba dire “sono d'accordo”, ma se non 
lo fai si blocca la schermata e non è possibile proseguire nella ricerca. Va 

18

LA PROTEZIONE DEI DATI. DA 25 ANNI LA BUSSOLA DEL FUTURO 

spiegato però alla gente che un minuto dopo, se io cerco una cucina, quel 
motore di ricerca sa che Alberto Cirio cerca una cucina, ne prende i dati e li 
vende a chi commercializza le cucine. Questo passaggio è un qualcosa che 
introduce un’attività di marketing da parte di soggetti che, sapendo le mie 
esigenze, impostano poi le loro attività di vendita, però nello stesso tempo viola 
la libertà della persona. È quello che i supermercati hanno fatto tra i primi con 
le tessere di fedeltà. Pochi ricordano questo aspetto, ma una volta strisciata la 
tessera viene memorizzava la tua spesa. E lì dentro c’è la nostra vita. Dalla mia 
spesa è possibile sapere se ho delle persone anziane in casa, se ho i bambini, se 
ho degli animali. È possibile scoprire quelle che sono le mie esigenze.  

Oggi  il  sistema  sta  cambiando.  Internet  prevede  altri  strumenti  e 
quindi è giusto che ci siano altre garanzie per i cittadini. Ma questo, e chiudo 
caro Agostino, l'hai detto bene, citando il Presidente europeo, la gente deve 
capirlo. E dobbiamo noi per primi far capire loro che questa è davvero, una 
battaglia di libertà. Perché non c'è libertà se non c'è tutela di quelle che sono 
le inclinazioni personali di ciascuno, che appartengono alla sfera individuale e 
che nessuno può avere il diritto di non rispettare. Anzi, non devono neanche 
conoscerle.  

Ci  sono  degli  aspetti  dell'individuo  che  devono  rimanere  nella 
riservatezza dell'individuo stesso. Il rispetto è il passo successivo, perché per 
rispettare devi già conoscere, ma noi dobbiamo fare un passo prima: la mia 
identità personale è giusto che sia patrimonio mio e di chi voglio io.  

Quindi,  grazie  di  aver  scelto  Torino  e  grazie  della  libertà  che  ci 

trasmettete oggi. 

 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

19

Saluti del Vice Ministro dello Sviluppo economico 
Sen. Gilberto Pichetto Fratin 
 
Buon compleanno al Garante! 
Un grazie al Presidente Stanzione e naturalmente a tutto il Collegio, 
ad Agostino che non riesco a non immaginare nel ruolo di “componente” del 
Collegio e che per me continua a essere semplicemente “Agostino”.  

Sono contento di essere qui a esprimere la stima a nome del Ministero 
dello  Sviluppo  Economico  e  del  Governo  nazionale  in  questo  passaggio 
significativo anche dal punto di vista territoriale, perché è importante far 
conoscere a livello locale il ruolo del Garante e la sua rilevante funzione. 

Peraltro, con il Ministero dello Sviluppo Economico, come delegato 
anche alle carte valori, abbiamo riconosciuto l’importanza di questi venticinque 
anni con l'emissione di un francobollo che è simbolo dello Stato. Il Ministero 
dello Sviluppo Economico, infatti, ha il ruolo di riconoscere il simbolo dello 
Stato a chi è meritevole di essere citato e di poter passare alla storia, al di là di 
quella che è la funzione postale. 

Il compito dell'Autorità del Garante è stato già tratteggiato, quindi 
non dico altro. Devo aggiungere, però, che, leggendo il programma ho notato 
un'evoluzione del ruolo: se forse trent'anni fa si poteva parlare di giornali 
rispetto alla privacy, oggi ho trovato termini come “metaverso” e “smartcity”: 
queste sono le nuove frontiere.  

L'utilizzo dei moderni strumenti dell'intelligenza artificiale rischia, 
però, di essere qualcosa di incomprensibile e poi di non gestibile da parte del 
consumatore. Questo lo dico anche da Presidente del Consiglio Nazionale 
Consumatori Utenti, che deve tutelare e stimolare anche l'Autorità Garante 
nel tutelare la privacy in un momento particolare del nostro Paese e del mondo.  
Ne ha parlato prima il Presidente Cirio: è un momento che ci vede in 
un cambiamento epocale perché abbiamo avuto la pandemia e non sappiamo 
quale sarà il punto di caduta di un nuovo quadro geopolitico. Dobbiamo 
fronteggiare l'inflazione che, chi ha meno di cinquant'anni, conosce se l'ha 
studiata sui libri di scuola e, quindi, c'è un moltiplicarsi di iniziative a fianco 
dello sviluppo tecnologico che rischiano di travolgere in particolare i più fragili. 

20

Quindi la vostra funzione è anche proprio quella di tutelare i più 
fragili, coloro che rischiano di rimanere indietro. Ed è una sfida che tutti noi 
dobbiamo  affrontare  davvero,  tenendo  presente  che  fa  parte  della  nostra 
visione.  

Dunque,  ancora  buon  compleanno  al  Garante  della  Privacy,  al 

Consiglio e a tutti gli operatori.  

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

21

 
 
 
 

Keynote 
Speech

 

- Dott. Agostino Ghiglia 
Componente del Garante per la protezione dei dati personali 

 
 
 
 
 
 
 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

23

KEYNOTE SPEECH 
Dott. Agostino Ghiglia  
Componente del Garante per la protezione dei dati personali 
 
Ringrazio i rappresentanti delle Istituzioni: il Sindaco di Torino, 
Stefano Lo Russo,il Presidente della Regione Piemonte, Alberto Cirio e il 
Vice Ministro del MISE, Gilberto Pichetto Fratin. 

Ringrazio i Parlamentari e le autorità accademiche e militari presenti 
nonché tutti gli “amici” della privacy che, da 25 anni, cooperano - assieme a 
noi - alla protezione dei nostri dati. 

Ringrazio la dott.ssa Pagella, direttrice dei Musei Reali di Torino e 

Palazzo Reale per l’ospitalità nella incantevole cornice di Palazzo Reale 

Ringrazio il Garante, dai Dirigenti a tutti i dipendenti, per l’enorme 
lavoro svolto a tutela della nostra Libertà e in questa occasione in particolare 
il Servizio Relazioni esterne e Media capitanato dal dott. Baldo Meo per il 
prezioso contributo alla realizzazione di questo appuntamento. 

Ringrazio il mio staff ( Cristiana Luciani, Licia Cristiano, Raffaella 
Bufo) per l’instancabile e intelligente supporto e, in questa occasione, in 
particolare  la  dott.ssa  Alessandra  Genisio  per  l’instancabile  opera  di 
raccordo. 

Ringrazio,  per  ultimi,  ma  solo  per  enfatizzare  col  cuore  il 
ringraziamento, i miei eccezionali Colleghi: il Presidente Pasquale Stanzione, 
la  Vice  Presidente  Ginevra  Cerrina  Feroni,  il  Collega  Professor  Guido 
Scorza;  le  nostre  diversità  trovano  ogni  giorno  la  sintesi  per  fare 
,parafrasando  Andrea  Jelinek  Presidente  del  Comitato  europeo  per  la 
protezione dei dati: “il mestiere più bello del mondo: proteggere i dati delle 
persone e con essi la loro libertà “. 

E così “ci sarà un pensatore che costruirà un cervello che sappia pensare 
esattamente”. Sembrerebbe che Goethe1, nel suo celebre Faust, avesse già 

1) Goethe, Johann Wolfgang von. “Faust”, In Opere, vol. 2, a cura di Emilio 
Castellani, pp. 311-312. Torino, Einaudi, 1962.

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

25

previsto con una sorta di anticipazione profetica, quanto sta accadendo alla 
nostra  società  cibernetica,  sempre  più  abbandonata,  in  un  percorso 
quotidiano ormai prevalentemente inconsapevole, alla tecnica. Vite che, 
mescolandosi in un vincolo intrinseco di realtà e virtualità, scorrono tra le 
vie affollate delle nostre città e fiumi digitali di bit. 

All’uomo, tuttavia, non è - e non deve essere-sufficiente far parte 
della realtà: l’uomo ha bisogno di sapere che “abita” il mondo e come lo abita. 
L’essere umano necessita di un ambiente dotato di un senso, un contesto nel 
quale tutto mantiene una certa relazione e la cui evidenza può appunto essere 
imparata, capita, spiegata. L’aspirazione umana non è mai stata quella di 
vivere in un ambiente chiuso dal determinismo biologico né, tantomeno, 
meccanico bensì in un mondo costituito da una realtà poliedrica: dalla realtà 
familiare, lavorativa, culturale, a quella affettiva, sociale, sino ad arrivare alla 
comunità nazionale a cui apparteniamo e, simbolicamente e materialmente, 
all’Umanità nel suo complesso e nella sua complessità. 

Lo sviluppo ipersonico della tecnologia ci mette di fronte a scambi 
sino a pochissimi anni fa impensabili nei processi di interazione tra uomo e 
macchina. L’uomo si “macchinizza” e la macchina si umanizza… La priorità, 
la sfida dei prossimi anni quindi, è umanizzare la tecnica e non macchinizzare 
l’uomo rendendolo amorfo, un automa routinario che cede alle macchine 
troppa parte della sua vita. 

La  tecnologia,  d’altro  canto,  risponde  da  sempre  alla  naturale 
vocazione dell’uomo all’azione e alla scoperta finalizzata ai suoi interessi vitali 
e  produttivi.  Potremmo  allora  affermare,  da  qui  a  qualche  anno,  che 
l’artificialità è qualcosa di meglio della naturalità e che la sua funzione - la 
funzione delle macchine - è quella di proteggerci dalla natura o di modificarla 
nel profondo, disumanizzandoci? Nell’attuale e futura società digitale la 
risposta,  che  potrebbe  sembrare  retorica,è  ben  lungi  dall’essere  banale  e 
scontata. 

Se  le  macchine  debbono  essere  strumenti  a  servizio  dell’uomo  è 
fondamentale che l’uomo nell’utilizzarle non perda mai il controllo della sua 
individualità e della capacità di autodeterminarsi, che non confonda mai il 
mezzo con il fine e che, soprattutto, non deleghi il fine al mezzo. 

26

LA PROTEZIONE DEI DATI. DA 25 ANNI LA BUSSOLA DEL FUTURO 

Riusciremo a restare consapevoli della necessità di considerare una 
subordinata la parte “tecnologica” del nostro essere o la confonderemo e 
fonderemo man mano con la nostra umanità? 

L’uomo,  nel  compiere  delle  scelte,  riconosce  una  caratteristica 
profonda delle proprie azioni: il bene e il male. L’uomo, con il proprio libero 
arbitrio, matura un senso di responsabilità che appunto definiamo etica. 

E’ l’etica, caratteristica umana che ci rende unici, si basa sui valori 
ma questi ultimi debbono basarsi a loro volta sulla conoscenza che è, prima 
di tutto, capacità di comprendere e capire e non su un’accettazione neo 
fideistica  del  futuro.  Con  l’avvento  dell’era  digitale  tale  capacità  di 
comprensione  dovrà  essere  sorretta  inevitabilmente  da  nuove  forme  di 
educazione digitale; senza di essa il rischio è che venga meno il “posse non 
peccare” che Sant’ Agostino poneva fra le basi del libero arbitrio. 

Anche la macchina effettua delle scelte su dei valori ma si tratta di 
valori numerici, relativi a dati. Se vogliamo, tuttavia, che la macchina, senza 
mai sostituirsi all’essere umano, sia di effettivo supporto all’uomo e al bene 
comune, allora gli algoritmi devono includere valori etici e non solo numerici 
e ciò significa che l’etica ha bisogno di contaminare l’informatica.   

Sarà  necessario  regolamentare  principi  e  norme  etiche  in  un 
linguaggio comprensibile e fruibile dalle macchine perseguendo lo studio e la 
codificazione di quella che Paolo Benanti, già nel 2018, definì “algoretica” 2. 
Solo così quella dell’intelligenza artificiale sarà una rivoluzione che porterà 
ad un autentico sviluppo non solo economico ma anche sociale e culturale. 
In una parola uno sviluppo “umanamente sostenibile”. 

Cionondimeno quando si parla di valori etici, di limiti etici e morali 
- in questo caso relativi alle applicazioni e alle implicazioni dell’Intelligenza 
Artificiale - occorre premettere che nonostante esistano oggi valori largamente 
condivisi e sovente riconosciuti in quasi tutte le zone del pianeta , non si può 
non considerare che le radici culturali, quindi i valori morali, siano differenti 

2) Benanti, Salvatore, “La sﬁda etica dell’intelligenza digitale” in Le nuove frontiere 
della tecnica e della scienza. Il futuro tra tecnologia, etica e diritto, a cura di Mauro 
Nicolini, p. 71-84. Aracne Editrice, 2018

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

27

da paese a paese e differentemente osservati e metabolizzati , soprattutto 
laddove non vi siano norme giuridiche che li recepiscono o costituzioni che 
li identifichino come valori da proteggere. 

Noi  occidentali  abbiamo  ancora  una  tendenza  ottocentesca  a 
presumere che la nostra “Weltanschauung”, la nostra visione del mondo, sia 
“la  visione”  oggettiva  ed  oggettivabile,  quindi  esportabile.  Non  è  più, 
neppure  numericamente,  vero.  Non  sembra  perciò  azzardato  ritenere 
che un’ulteriore difficoltà stia proprio nel pensare algoritmi universali alla 
base della futura Intelligenza Artificiale; algoritmi “valoriali” accettati da 
una nuova “ONU digitale”. 

A  tal  proposito,  la  scelta  dell’Unione  Europea  di  dotarsi  di 
un Regolamento generale sull’Intelligenza Artificiale (Artificial Intelligence 
Act  del  21  aprile  2021)  appare  fondamentale  ma  la  sua  approvazione 
definitiva è sempre più urgente. L’auspicio o, meglio, la necessità indifferibile, 
è che la discussione in corso produca armonizzazione e certezza del diritto 
su  cui  si  deve  fondare  l’affidabilità  dell’utilizzo  della  tecnologia,  senza 
ovviamente costituire un freno al progresso e alla ricerca. Ci troviamo, però, 
di fronte un’altra esigenza egualmente importante: la velocità decisionale; 
non sembri un paradosso dire che il futuro ci incalza, ci sprona a fare bene 
ma a farlo presto. 

Come il GDPR ha avviato la “rivoluzione” globale della Protezione 
dei dati (ricordiamo che ha richiesto più di quattro anni di negoziazione e 
sei anni prima dell’entrata in vigore), anche il Regolamento sull'IA dovrà 
auspicabilmente  diventare  uno  standard  globale  traendo  influenza  e 
ispirazione  dal  GDPR  e  fungendo  da  catalizzatore  per  un  processo  di 
regolamentazione internazionale. È in gioco non solo la pura certificazione 
di nuovi strumenti tecnologici a protezione dei dati personali (e non) a cui 
le Autorità di Garanzia debbono, a mio avviso, candidarsi quali controllori 
e supervisori, ma il tracciamento delle coordinate su cui fondare un nuovo 
modello di società. Una società nella quale componenti umane e non umane 
saranno chiamate a convivere in modo duraturo, secondo un innovativo 
principio di sussidiarietà tecnologica in cui, come detto prima, l’entità di 
livello superiore rimanga l’uomo. 

28

LA PROTEZIONE DEI DATI. DA 25 ANNI LA BUSSOLA DEL FUTURO 

La sfida etico-tecnologica che abbiamo di fronte richiede, dunque, 
un impegno trasversale che, spronato da un rinnovato e celere attivismo 
normativo, coinvolga non solo la comunità accademica ma tutti coloro - 
Istituzioni e società civile - che hanno a cuore la crescita e lo sviluppo umano 
in  una  società  che,  nello  sfruttare  l’enorme  potenziale  delle  nuove 
tecnologie, garantisca il rispetto dei diritti e delle libertà fondamentali degli 
individui. 

Dobbiamo essere consapevoli che la rivoluzione digitale in atto non 
è semplicemente un’evoluzione tecnologica ma una nuova scoperta del fuoco 
che porterà, però, ad una tempistica evolutiva difficilmente immaginabile. 
In tale ambito, la nostra Autorità dovrà assumere un ruolo centrale 
nella  definizione  di  regole  che,  coniugando  innovazione  tecnologica  e 
diritto, consentano di congiungere i benefici offerti dal progresso scientifico 
con la garanzia del rispetto della dignità e dei diritti fondamentali della 
persona. 

Il complesso delle norme che garantiscono la libertà della persona 
fisica (habeas corpus) necessita di essere rinovellato come “habeas mentem” a 
fronte delle nuove, quotidiane, indefinibili ed inimmaginabili minacce  e ai 
possibili condizionamenti che i sistemi di intelligenza artificiale possono 
avere per la mente della persona in termini di libertà decisionale. 

L’algoritmo va circoscritto nel suo uso. Vale qui ricordare l’art. 22 
par. 1 del GDPR che recita: “L'interessato ha il diritto di non essere sottoposto 
a una decisione basata unicamente sul trattamento automatizzato, compresa la 
profilazione, che produca effetti giuridici che lo riguardano o che incida in modo 
analogo significativamente sulla sua persona” (salvo deroghe per stipula di un 
contratto o consenso dell’interessato).  

Tale norma, sancendo tra l’altro il diritto alla revisione umana della 
decisione automatizzata e il divieto di discriminazione, già esercita un freno 
a eventuali invasioni e predominanze dell’algoritmo sulle scelte che deve 
compiere  l’uomo.  Conseguentemente  le  Autorità  di  protezione  dati 
possiedono, già oggi, i requisiti di competenza, di intelligenza umana, di 
storia  e  consuetudine  per  garantire  il  miglior  approccio  al  tema, 
minimizzando i rischi e le criticità che, indubbiamente, possono generarsi 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

29

con l’utilizzo dei sistemi di intelligenza artificiale. Per questo motivo, le 
Autorità di Protezione dei Dati vanno tempestivamente e convintamente 
potenziate, dotandole di robuste risorse umane nel settore tecnologico da 
affiancare ai più tradizionali comparti giuridici. 

Se finora l’utilizzo delle tecnologie informatiche ha visto l’uomo 
interagire con l’ambiente intermediato da sistemi ICT - e sui quali l’uomo 
possedeva comunque il controllo - l’ecosistema che viene a costituirsi con 
l’utilizzo  combinato  di  tecnologie  quali  l’Internet  of Things,  i  Big  Data,   
il 5G, agenti intelligenti ed i sistemi di Intelligenza Artificiale, impone un 
radicale cambio di paradigma: l’uomo diviene fruitore del servizio reso dal 
sistema,  delegando  parzialmente  o  totalmente  al  medesimo  il  controllo 
dell’interazione con l’ambiente. 

L’utilizzo  delle  tecnologie,  in  un  ecosistema  digitale  che  vede 
l’Intelligenza  Artificiale  come  elemento  centrale  del  nuovo  paradigma 
tecnologico,  potrebbe  divenire  un  formidabile  strumento  di  progresso  a 
favore dell’umanità anche quando avrà la capacità di comprendere le nostre 
sensazioni, i nostri stati d’animo, le nostre emozioni e pulsioni più profonde? 
Se la risposta è sì, a fronte di un’informatica emotiva sarà necessario prevedere 
tutele per garantire l’autonomia dell’individuo nel processo cognitivo prima 
che volitivo. 

In  caso  contrario  le  sterminate  applicazioni  dell’Intelligenza 
Artificiale, anche nei suoi impieghi più banali come la domotica o gli smart 
assistant, rischiano di diventare abitudine inconsapevole, gestualità routinaria, 
profilazione passiva ed inconsapevole di atteggiamenti, gusti, emozioni.  

Quando gran parte delle nostre scelte possono essere catturate da 
sensori, impastate e sintetizzate tramite il machine learning il quadro delle 
garanzie per l’individuo, evolvendosi, deve rimanere la solida base prima 
accennata: una combinazione tra principi etici del trattamento e i principi 
fondamentali  di  protezione  dei  dati  personali  -  tra  cui  legittimità  del 
trattamento, trasparenza, “esplicabilità” delle operazioni di trattamento, 
minimizzazione dei dati, sicurezza del trattamento - che costituiscono un 
riferimento imprescindibile a tutela della libertà e della coscienza individuale 
e collettiva. 

30

LA PROTEZIONE DEI DATI. DA 25 ANNI LA BUSSOLA DEL FUTURO 

Come dice lo storico Yuval Noah Harari, nel rimettere l’uomo al 
centro della nuova narrazione del XXI secolo: “in un mondo alluvionato da 
informazioni irrilevanti, la lucidità è potere”. 

La lucidità nel rimanere profondamente umani e critici, non solo 
pigri individui digitali, cresciuti con una cultura digitale che se sostituirà 
quella  tradizionale,  rischierà  di  “produrre”  una  società  profilata  e  neo 
massificata. 

Senza  dubbio  ci  stiamo  addentrando  nel  web  3.0  dove  la  realtà 
virtuale e la realtà aumentata consentiranno di “vivere” un mondo in cui le 
esperienze virtuali 3D si fonderanno con quelle fisiche. 

Come non fare un accenno, allora, al Metaverso e agli Ultraversi? Nel 
2004, nasceva Facebook e con esso la “social age”. Oggi, tale strumento (che 
vanta ancora 3 miliardi di adepti) non rispecchia più i gusti dei millennials 
né, tantomeno delle generazioni X e Y, e allora, oltre un anno fa, Mark 
Zuckerberg ha lanciato Meta, non una semplice rivisitazione del marchio ma 
un’idea diversa: una realtà virtuale, aumentata, in cui i nostri avatar attraverso 
il visore Oculus vivranno, ameranno, acquisteranno… 

In questa nuova “realtà” - ancorché lontana a causa degli enormi 
problemi gestionali e di interoperabilità tra “mondi” che comporta - non sarà 
più necessario usare Photoshop: ci saranno esseri digitali, donna o uomo, 
che si muoveranno e “vivranno” al posto nostro. 

Per  inquadrare  meglio  il  tema  ricordiamo  due  numeri:  i  social 
network contano circa 4,6 miliardi di utenti pari al 58,4% della popolazione; 
trascorriamo sui social network circa due ore e mezza al giorno che diventano 
oltre quattro nella fascia tra gli 11 e i 18 anni. 

C’è da chiedersi se il Metaverso sia già fra (in) noi. Meta. inoltre, è 
solo uno dei 141 ultraversi  finora censiti ( al momento della pubblicazione 
di questo libro); tra questi ci sono DECENTRALAND, in cui si crea il 
proprio avatar e si ha la possibilità di acquistare e rivendere lotti di terra 
tramite una valuta Mana; EARTH 2, metaverso in cui l’intero pianeta è stato 
suddiviso  in  una  griglia  di  appezzamenti  da  10x10  metri  da  vendere  ai 
migliori offerenti e sui quali si potrà costruire la propria attività commerciale; 
FORTNITE, … e via con la fantasia! Gli ultraversi supereranno il livello  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

31

di giochi virtuali, immersivi e aumentati per, pochi, benestanti? “Il Futuro é 
un’ipotesi” come canta Ruggeri. 

Nonostante il Metaverso sia , ad oggi, solo un termine di moda di 
cui tanti parlano e di cui pochi conoscono il significato o, meglio, le reali 
potenzialità e il vero stato di attuazione, giova ricordare i numeri che ruotano 
attorno ai metaversi (nel 2021, infatti, ci sono stati 500 milioni di dollari di 
vendite nel Metaverso, cifra stimata ad 1 miliardo per l’anno corrente con 
una crescita prevista nei prossimi anni del 32% fino al 2028).  

Purtuttavia tali cifre, che ci appaiono enormi, rappresentano una 
particola rispetto ai miliardi di investimenti operati delle piattaforme che li 
creano e li gestiscono, con risultati negativi che hanno sin qui portato al 
licenziamento di decine di migliaia di lavoratori impegnati nel “metasettore”. 
Giova, tuttavia  sottolineare  come il volume dei dati o dei metadati 
che si stanno generando, e che si conserveranno negli ultraversi , risulta 
infinitamente superiore a quelli acquisibili nel web, così come lo abbiamo 
conosciuto fino ad oggi. L’utente non avrà più bisogno di fornire in modo 
proattivo i dati personali accedendo al proprio smartphone e utilizzando una 
delle tante app. Piuttosto i suoi dati saranno raccolti in background mentre 
svolgerà la propria vita virtuale. 

Molto diversa anche la tipologia e la qualità dei dati ottenuti: si pensi 
alla possibilità di acquisire lo “sguardo” dell’utente, la dilatazione dei pori in 
ottica predittiva, o determinate emozioni e movimenti che i cd. visori virtuali 
- headset - potranno raccogliere. 

Per  non  parlare  dei  dati  biometrici  raccolti  che  comporteranno 
l’inevitabile necessità di ripensare profondamente la verifica del consenso da 
parte degli utenti e, soprattutto, dei minori. 

A questo punto è lecito ipotizzare un metaverso per soli maggiorenni 

o, quantomeno, per over 16? 

Preoccupazione legittima se si considera che i metaversi potrebbero 
creare molte nuove tipologie di illeciti e reati anche - ma non solo - attraverso 
l’uso  di  tecniche  di  sovrapposizione  dell’immagine  umana  basate 
sull’Intelligenza Artificiale (cd. deepfake) che risulteranno ancora più gestibili 
con gli avatar.  

32

LA PROTEZIONE DEI DATI. DA 25 ANNI LA BUSSOLA DEL FUTURO 

Sarà fondamentale una revisione della normativa sui reati informatici 

che risale al 1993. 

Strettamente collegato a quanto sopra è il mercato degli NFT - token 
unici, non fungibili e, quindi, non sostituibili né replicabili che possiedono 
un valore digitale - con la possibilità di effettuare transazioni in cryptovalute 
che  necessiterà,  inevitabilmente,  di  garantire  un  adeguato  processo  di 
gestione  delle  procedure  antiriciclaggio  e  anti  evasione  conferendo,  per 
contro, una maggiore certezza agli scambi di valore che, peraltro, dato lo 
strumento, sono immutabili e quindi definitivi. 

In conclusione, i metaversi e lo sviluppo digitale in generale pongono 
problemi etici e giuridici rivoluzionari, ulteriori rispetto a quelli sopra evocati 
dalle innumerevoli estrinsecazioni dell’IA. 

D’altronde siamo entrati ufficialmente in un’epoca nuova, radicale: 
la Digital Age. Viviamo già una realtà doppia e parallela. Si può davvero 
pensare di tornare indietro o pretendere di bloccare tutto ciò? Se in questo 
caso la risposta é no, occorrerà un profondo cambiamento a cominciare da 
forme scolastiche di educazione digitale per far sì che le nuove generazioni 
siano padrone e consapevoli del proprio futuro, non oggetti di consumo (dei 
loro dati personali e sensibili) o avatar prigionieri in un’esistenza virtuale. 
Non mi sembra eccessivo, o fantascientifico, sostenere che l’avvento ovvero 
il  sopravvento  dell’era  digitale  -  dallo  SPID  alla  CIE,  dai  metaversi  al 
“semplice”  e-commerce  -  rappresenti  una  rivoluzione  epocale  senza 
precedenti (se non nel Paleolitico inferiore, con il fuoco…) che modificherà 
il nostro modo di vivere ad una velocità evolutiva che non ha paragoni nei i 
secoli recenti. 

È  importante,  insomma,  creare  e  diffondere  consapevolezza, 
sensibilità, cultura di fronte a cambiamenti che i nonni Orwell o Asimov (eh 
sì, ormai molto antichi pure loro) neppure avrebbero sognato affinché non 
si avveri la profezia di Nietzsche contenuta nel libro “Umano, troppo umano”: 
tutta la vita umana è profondamente immersa nella non verità” 

Sarà, questa, la sfida per i prossimi 25 anni? 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

33

pRiMa SeSSione

le coStituzioni  
del MetaveRSo: 

occoRRono  
Meta-leggi?

 

- COSTRUIRE INSIEME IL METAVERSO 

Dott. Stefano Fratta 

- COME REGOLAMENTARE I METAVERSI 

Prof. Francesco Pizzetti 

- DAL METAVERSO ALLA METACITY: IL FUTURO DELLE  
   PROSSIME GENERAZIONI 

Prof. Derrick de Kerckhove 

- RELIGIOSITÀ E SPIRITUALITÀ NEL METAVERSO. 
  UN CONTRIBUTO PER CUSTODRE L’UMANO AL CENTRO 

Don Luca Peyron 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

35

PRIMA SESSIONE* 

LE COSTITUZIONI DEL METAVERSO: 

OCCORRONO META-LEGGI? 

 

COSTRUIRE INSIEME IL METAVERSO 

Dott. Stefano Fratta 

Emea Privacy Policy Director at Meta 

 

Da  quando  Mark  Zuckerberg  ha  annunciato  il  nuovo  nome 
dell’azienda (oggi, Meta) e la sua volontà di contribuire alla realizzazione del 
Metaverso, alcuni temi considerati di nicchia sono diventati oggetto di un 
intenso confronto pubblico e politico. 

Oggi abbiamo un’occasione unica per discutere opportunità e sfide 
della rivoluzione digitale del Web 3.0. Per la prima volta infatti, il quadro 
regolatorio  non  dovrà  intervenire  su  una  tecnologia  già  completamente 
realizzata, ma potrà evolvere contestualmente al suo sviluppo. 

Se dovessimo darne una definizione generale, potremmo dire che il 
Metaverso è un insieme di spazi digitali interconnessi e accessibile attraverso 
una  molteplicità  di  dispositivi  e  tecnologie  diverse:  occhiali  per  la  realtà 
aumentata, visori per la realtà virtuale, personal computer, smart display e 
cellulari. Il Metaverso ha la potenzialità di rendere le nostre esperienze online 
più  realistiche,  consentendoci  così  di  andare  oltre  le  due  dimensioni 
dell’Internet odierno.  

Il metaverso e le realtà immersive vengono accolte con entusiasmo in 
alcuni  ambienti  e  approcciati  con  scetticismo  in  altri.  È  facile  però 
comprenderne il motivo, specialmente quando la società già si interroga sul 
modo in cui la tecnologia opera nel mondo - bidimensionale - di oggi. 

Quando Facebook è nato 18 anni fa, la navigazione online era limitata 
per  lo  più  alla  fruizione  e  alla  redazione  di  testi  scritti.  Con  l’arrivo  degli 
smartphone, dotati di fotocamere sempre più soﬁsticate, le foto hanno assunto 

* La sessione è stata moderata dalla dott.ssa Martina Pennisi, Corriere della Sera

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

37

un ruolo centrale nelle interazioni digitali, la comunicazione è diventata sempre 
più  visiva  e  Internet  ha  fatto  sempre  più  aﬃdamento  sulle  immagini.   
Inoltre, man mano che le connessioni sono diventate più veloci, i video si sono 
aﬀermati  come  mezzo  privilegiato  per  condividere  e  comunicare  la  propria 
quotidianità. Il Metaverso, quindi, non è che il prossimo naturale passo del percorso 
tecnologico fatto ﬁno ad oggi: un’esperienza che non sarà più bidimensionale, ma 
immersiva e, di conseguenza, molto più coinvolgente e realistica.  

Tre sono i fattori chiave che renderanno le interazioni nel metaverso 
più simili a quelle della nostra vita quotidiana: cioè effimerità, presenza fisica 
e immersività. 

L’effimerità sarà una caratteristica fondamentale delle nostre interazioni 
nel metaverso. Nel mondo fisico, quasi tutte le conversazioni che abbiamo sono 
“effimere”; vale a dire che non esistono registrazioni permanenti di ciò che 
diciamo nella nostra quotidianità.  

Al contrario, le ricerche su internet, le email, gli SMS e i post scritti 
sui social media sono caratterizzati da una permanenza più duratura. Nel 
metaverso vi sarà un passaggio verso una comunicazione orale e diretta, proprio 
come nelle conversazioni faccia a faccia. 

E se niente finora ha raggiunto un livello di percezione audiovisiva tale 
da ricreare la sensazione di condivisione degli spazi, come accade durante una 
conversazione con gli amici al bar o una riunione con i colleghi in ufficio, 
l’immersività del metaverso ci permetterà di comunicare con le altre persone 
come se ci trovassimo effettivamente insieme a loro. L’obiettivo delle tecnologie 
immersive, tuttavia, non sarà quello di sostituire lo stare insieme di persona. 
Al contrario, il metaverso potrà affermarsi come uno spazio complementare 
che  renderà  possibile  creare  comunità  e  vivere  relazioni  anche  quando 
limitazioni di diverso genere impediscono di incontrarsi di persona.  

Possiamo quindi immaginare il metaverso come un edificio in cui ogni 
piano sostiene quello superiore. Le fondamenta dell'edificio comprendono 
l'hardware (telefoni, visori per la realtà virtuale, occhiali per la realtà aumentata, 
ecc.), i protocolli e gli standard tecnici che garantiscono l'interazione tra le 
varie  tecnologie  -  in  gergo,  la  loro  "interoperabilità".  Il  piano  terra  del 
metaverso sarà costituito da reti e piattaforme che realizzano i mondi 3D del 

38

LA PROTEZIONE DEI DATI. DA 25 ANNI LA BUSSOLA DEL FUTURO 

metaverso nella loro interezza. Il primo piano è invece quello popolato di 
esperienze a cui ciascun utente può accedere.  

Per fare un esempio, gli utenti di Quest, il nostro visore VR, possono 
accedere ad esperienze virtuali che migliorano l’esperienza del lavoro online, 
come Horizon Workrooms.  

In questo contesto, la realtà aumentata permette di combinare realtà e 
mondo virtuale, consentendo di visualizzare immagini virtuali sovrapponendole 
alla visuale dell’ambiente circostante tramite l’utilizzo di occhiali dotati di lenti 
trasparenti. Attraverso la realtà virtuale, invece, saremo in grado di immergerci 
in un ambiente tridimensionale totalmente digitale, grazie all’utilizzo di appositi 
visori. Nel loro complesso, le tecnologie alla base del metaverso ci permetteranno 
in modo semplice e coinvolgente di comunicare, rimanere connessi e in contatto 
grazie allo sviluppo di ologrammi e avatar.  

Il  fil  rouge,  in  questa  discussione,  è  l'interoperabilità,  ovvero 
l'interconnessione di standard, sistemi e app che consentono alle persone di 
viaggiare facilmente da una parte all'altra del metaverso. Non si tratta di un 
assoluto: non tutti gli elementi delle esperienze del metaverso devono essere, o 
saranno, compatibili con gli altri. Tuttavia, senza l'integrazione di un grado 
significativo  di  interoperabilità  in  ogni  piano,  il  metaverso  risulterà 
frammentato e suddiviso in compartimenti stagni impenetrabili tra loro. 

Per accelerare questo percorso è stato fondato il Metaverse Standards 
Forum. Il Forum esplorerà i punti in cui la mancanza di interoperabilità frena 
la diffusione del metaverso e in uno spazio collaborativo che coinvolge tra i 
membri  fondatori,  oltre  a  Meta,  anche,  Adobe,  Alibaba,  Autodesk,  Epic 
Games,  Google,  Huawei,  IKEA,  Microsoft,  NVIDIA,  Qualcomm 
Technologies, Sony Interactive Entertainment.  

Lo sviluppo del metaverso è quindi un processo collettivo, un percorso 
di  sviluppo  di  un  sistema  di  governance  che  coinvolge  il  settore  privato,   
i legislatori, la società civile, il mondo accademico e le persone che useranno 
queste tecnologie.  

AR e VR hanno la capacità di cambiare il modo in cui le persone 
interagiscono  tra  loro,  e  per  questo  è  cruciale  che  lo  sviluppo  di  queste 
tecnologie sia responsabile e trasparente. Il ritmo dei cambiamenti tecnologici 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

39

è  molto  veloce  e  può  far  nascere  interrogativi  o  suscitare  preoccupazioni   
ed è quindi fondamentale discutere di rischi e opportunità con tutti gli attori 
coinvolti nello sviluppo e regolazione del metaverso, come le istituzioni e le 
autorità  di  controllo.  Il  nostro  impegno  è  finalizzato  a  migliorare  la 
comprensione di queste tecnologie rivoluzionarie, perché riteniamo che sia il 
modo  migliore  per  favorire  l'innovazione  e  consentire  a  tutti  di  trarne 
vantaggio.  

Da  un  lato,  Meta  ha  lanciato,  insieme  a  Essilor  Luxottica,  una 
campagna di sensibilizzazione su diversi mezzi di comunicazione allo scopo di 
migliorare l'accettabilità sociale e la consapevolezza intorno all’utilizzo degli 
occhiali smart, concentrandoci sulla spiegazione di come usare questi strumenti 
in modo responsabile da parte del grande pubblico.  

Dall’altro, ci impegniamo aﬃnchè la riﬂessione sulla normazione delle 
realtà immersive cominci già oggi. Non c’è nulla di deterministico nel modo in 
cui una tecnologia interagisce con la società. La tecnologia, di per sè, non è né 
buona né cattiva. Pertanto, il suo impatto dipende dall’utilizzo che ne viene 
fatto ed è per questo necessario che si discuta insieme di come garantire uno 
sviluppo adeguato dell’ecosistema facendo tesoro di quanto imparato dallo 
sviluppo di quello esistente che riguarda Internet e i social media. Tuttavia, le 
regole non potranno essere identiche, in quanto per molti aspetti le esperienze 
all’interno del Metaverso saranno più simili a quelle della realtà ﬁsica che non 
ad Internet come lo conosciamo oggi. Inoltre, le regole dovranno essere ﬂessibili 
e in grado di potersi adattare a una tecnologia che è ancora in evoluzione.  

Pensiamo alla tutela della privacy. Come possiamo ridurre al minimo 
la quantità di dati utilizzati, costruire tecnologie per consentire un loro utilizzo 
responsabile che garantisca la tutela della privacy e possa offrire alle persone 
più trasparenza e controllo sui propri dati?  

Oppure, possiamo riflettere sui dati relativi alle caratteristiche umane. 
L'elaborazione dei dati generati dal corpo umano è fondamentale per la natura 
del  metaverso.  Una  delle  questioni  principali  è  riuscire  a  stabilire  una 
definizione  chiara  di  questi  dati,  che  potremmo  chiamare  Human 
Characteristic Data. Sebbene non sia una questione nuova di per sé, è un lavoro 
cruciale per il futuro del metaverso.  

40

LA PROTEZIONE DEI DATI. DA 25 ANNI LA BUSSOLA DEL FUTURO 

I  dati  relativi  alle  caratteristiche  umane  comprendono  "dati  fisici, 
fisiologici e comportamentali relativi ai dati sul tracking di mani, corpo, viso, 
testa o occhi, tipicamente posizioni, gesti/movimenti, sguardo". 

L'elaborazione di questi dati sulle caratteristiche umane rappresenta la 
premessa indispensabile per l'esperienza funzionale delle connessioni sociali 
del metaverso, che non ha lo scopo di identificare univocamente un individuo 
ma piuttosto di consentire la comunicazione umana e le interazioni sociali 
attraverso altri mezzi.  

Pensiamo  anche  al  tema  dell’identità  digitale.  Gli  utenti  avranno 
l'opportunità di creare diverse identità distinte e separate sulle piattaforme e 
vivere quindi nuove esperienze identitarie attraverso avatar fisici. Crediamo 
che questo offra alle persone una grande opportunità per esprimere la propria 
autenticità attraverso varie iterazioni o rappresentazioni della propria identità 
digitale nel metaverso. A questo proposito, ci deve essere collaborazione tra 
aziende, esperti e responsabili politici per definire standard condivisi in merito 
a temi fondamentali quali l’identità, la privacy e la sicurezza. 

Siamo proprio agli inizi del nostro percorso verso il metaverso. Molte 
delle esperienze saranno accessibili solo tra 5-10 anni, cosí molti dei casi d’uso 
che immaginiamo oggi.  

Questa finestra temporale ci dà l’opportunità di porci le domande più 
complesse sul modo in cui dovrebbero essere costruiti questi prodotti, ed offre 
alla nostra azienda, e a tutte le aziende che si occupano di innovazione, il tempo 
per investire nella ricerca, lavorare a stretto contatto con le autorità di controllo 
e i responsabili politici e per comprendere al meglio sfide ed opportunità di 
queste tecnologie già nelle fasi preliminari del suo sviluppo.  

 
 
 
 
 

 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

41

COME REGOLAMENTARE I METAVERSI 

Prof. Francesco Pizzetti 

Professore ordinario di Diritto costituzionale presso l’Università degli studi  
di Torino, già Presidente del Garante per la protezione dei dati personali 

 

Innanzitutto un grazie sentito per l’invito a questo incontro su un tema 
così interessante. Non vi è dubbio, infatti, che la prospettiva del Metaverso è 
destinata ad aprire una nuova fase della digitalizzazione e dunque del modo di 
vivere degli esseri umani. Peraltro, come sempre accade rispetto a cambiamenti 
di queste dimensioni è diﬃcilissimo comprendere quali potranno essere tali eﬀetti 
ﬁno a che le nuove tecnologie non saranno pienamente funzionanti e diﬀuse. 

Del  resto  proprio  durante  la  pandemia  abbiamo  avuto  una 
dimostrazione concreta di come i mutamenti tecnologici possano assumere, a 
seconda del contesto in cui operano, effetti persino impensati. Basta ricordare 
l’effetto enorme che la didattica a distanza, resa possibile dalle tecnologie 
digitali, ha avuto sulla vita dei giovani durante la pandemia per comprendere 
che gli effetti delle innovazioni possono essere di dimensioni tali da comportare 
mutamenti permanenti nelle abitudini e nella vita dei gruppi umani e nei 
rapporti tra chi ne fa parte.  

Certo è che oggi, a distanza ormai di qualche mese dalla punta massima 
della  pandemia  e  mentre  i  rischi  medici  mutano  e  diminuiscono,  resta 
estremamente  difficile  organizzare  convegni  in  presenza,  essendosi  ormai 
diffusa in modo che pare irreversibile, l’uso della tecnologia per organizzare 
incontri a distanza che però, grazie appunto al web, sono anche sostanzialmente 
in presenza consentendo ai partecipanti non solo di vedersi gli uni con gli altri 
ma anche di interloquire tra loro e discutere con effetti e modalità molto vicine 
a quelle tradizionali dei convegni in presenza.  

Ancora più forti sono stati gli effetti sull’organizzazione dell’attività 
didattica, fino a coniare la non bellissima sigla di DAD per intendere sistemi 
didattici che si sviluppano interamente sul web, esami compresi. Il che, fra 
l’altro,  ha  determinato  una  sfida  che  anche  attualmente  è  in  corso  tra  le 
Università tradizionali e le Università telematiche, conseguente appunto al fatto 
che ormai anche le Università tradizionali organizzano sempre di più attività 

42

LA PROTEZIONE DEI DATI. DA 25 ANNI LA BUSSOLA DEL FUTURO 

didattiche che ricorrono a tecnologie telematiche. È ben difficile, dunque, dire 
ora quali potranno essere gli effetti del Metaverso non tanto rispetto all’uso 
della rete quanto rispetto ai tipi di relazioni umane che usando questa nuova 
tecnologia, e grazie ad essa, potranno svilupparsi. 

Si comprende benissimo, dunque, che in un contesto di questo tipo e 
in presenza di un cambiamento così importante, annunciato ormai da tempo 
e al quale si stanno dedicando risorse impressionanti nel mondo, sia forte la 
tentazione di cominciare ad esplorare il futuro anche per cercare di contenerne 
fin da ora gli effetti più rischiosi per le nostre società e il loro modo di vivere. 
È stato questo, del resto, il significato di maggior respiro del già citato 
intervento del rappresentante di Facebook. Si tratta di un intervento a mio 
giudizio molto importante e che, per questo, merita sia esaminato con la 
dovuta attenzione.  

Il centro di quanto ci è stato detto è, a me pare, l’affermazione che noi 
stiamo sicuramente vivendo un'epoca di grandi cambiamenti, rispetto alla 
quale il senso di realismo e di correttezza deve indurci a dire che non sappiamo 
dove andremo e non sappiamo che evoluzione avrà la società.  

E’ un processo in atto che ricorda il viaggio di Cristoforo Colombo 

che credeva di trovare la via delle Indie e trovò le Americhe.  

Anche  noi  non  sappiamo  cosa  troveremo  e  dove  approderemo 
nell’ambito  di  questa  evoluzione  digitale  della  società,  che  è  certamente 
cominciata ormai parecchi anni fa. Del resto sarà bene tenere presente che 
Internet è stata inizialmente pensata per scopi militari e per essere allo stesso 
tempo facile strumento di comunicazione planetario, dotato di caratteristiche 
specifiche come quelle di essere facilmente espandibile nello spazio, facilmente 
modificabile nel tempo, facilmente riparabile e rispondente alla necessità di 
assicurare comunicazioni militari semplici e sicure in ambito Nato.  

Non dimentichiamo inoltre mai che Internet è il fondamento stesso 
della società digitale; essa non è stata un prodotto dell'economia anche se 
certamente la sua evoluzione ha favorito lo sviluppo della tecnologia e delle 
relazioni economiche globali basato su quello che è stato a suo tempo definito 
come il Washington consensus: una dottrina che si è sviluppata grazie al pensiero 
di J.Williamson alla fine degli anni ottanta e che ruota intorno a 10 direttive 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

43

formulate da Williamson ma soprattutto è fondata sulla convinzione che la 
tecnologia e l’economia, lasciate libere di operare senza un eccesso di vincoli e 
condizionamenti giuridici, sono più capaci di produrre innovazione. 

Si tratta di una visione molto importante che ha dominato anche il 
pensiero e l’attività della BEI, del Fondo Monetario Internazionale e delle 
grandi istituzioni finanziarie globali. Di essa noi parliamo molto, forse troppo, 
poco dimenticando che essa ha accentuato moltissimo la differenza fra Europa 
e Stati Uniti, andando ben oltre quella diversità che noi usualmente vediamo 
soprattutto legata alla protezione dei dati personali. La realtà, invece, è che 
nella società digitale la differenza tra USA e UE è ben più ampia.  

Soprattutto  dalla  fase  successiva  all’  entrata  in  vigore  del  GDPR, 
l'Europa (UE) concepisce la regolazione delle tecnologie anche come uno 
strumento  di  recupero  dei  ritardi  accumulati  dall'Unione  Europea  nella 
competizione tecnologica globale.  

Nasce  anche  di  qui  la  visione  si  una  maggiore  regolazione  come 
capacità di dettare regole che consentano la costruzione di una società digitale 
più garantista, più ordinata, più tutelata, nella quale i cittadini possano operare 
e  sentirsi  più  protetti  anche  ben  oltre  la  privacy  come  la  intendiamo 
tradizionalmente in UE. La visione europea è proprio l'opposto di quella 
americana e lo scontro è molto più profondo di quello che viene raccontato o 
percepito. 

Purtroppo, anche nella comunicazione scientifica e tecnica, viviamo 
tutti in un’epoca che non è eccessivo definire della “comunicazione spettacolo”. 
Si comunica sempre meno per informare e per mettere a confronto i 
risultati  delle  ricerche  e  delle  analisi  scientifiche.  Sempre  più  invece  le 
trasmissioni di informazione sono dominate dal desiderio di acquisire visibilità, 
notorietà e soprattutto, almeno per le emittenti, audience.  

Questa evoluzione è ancora più forte nella comunicazione ordinaria: 
sempre di più viene meno la informazione come strumento di intermediazione 
fra opinione pubblica e i fenomeni che accadono. 

Al  contrario,  si  afferma  sempre  di  più,  anche  per  ovvi  motivi  di 
carattere economico, la comunicazione spettacolo. Infatti costa molto meno 
un'ora di trasmissione televisiva fatta da un giornalista diventato ancorman che 

44

LA PROTEZIONE DEI DATI. DA 25 ANNI LA BUSSOLA DEL FUTURO 

invita 3,4,5 esperti che poi ne ricavano notorietà con tutto quello che ne 
consegue, di quanto può costare un'ora di spettacolo basata anche solo con un 
corpo di ballerine e un'orchestra. 

In  questa  epoca  sta  diventando  sempre  più  difficile  spiegare  cosa 
succede  all’opinione  pubblica  e  sta  diventando  sempre  più  difficile  per  il 
pubblico  comprendere  e  capire  quello  che  sente  o  legge  sui  mezzi  di 
informazione. 

Tuttavia è certo, e facilmente constatabile, che l'Unione Europea si è 
messa dal 2020 in poi su una strada che la vede come una netta antagonista 
non  solo  del  modello  cinese,  basato  essenzialmente  sulla  tecnologia  del 
controllo, ma anche del modello americano, basato sulla competizione tra 
fornitori di servizi e controlli antitrust. La UE, infatti, preferisce regolare la 
tecnologia della rete e dare garanzie ai cittadini attraverso la disciplina normativa 
della società digitale che non limitarsi ai controlli antitrust per regolare un 
mercato digitale visto come una sﬁda più che come un eldorado sociale.  

Questo aspetto della strategia UE è alla base di tutto il pacchetto di 
proposte regolatorie note come il Digital services Act package proposto dalla 
Commissione fin dal 2020 (DSA) e il 2022 (DMA) e sul quale, tra il 22 marzo 
e il 23 aprile del 2022, è stato trovato un agreement col Consiglio tanto da far 
prevedere che le misure proposte possano entrare in vigore entro il 2024.  

Si  tratta  di  due  regolazioni  molto  impegnative  che  confermano  la 
continua produzione da parte della UE di proposte regolatorie, compresa quella 
sull'intelligenza artificiale presentata il 21 aprile 2021. Proposte che hanno 
tutte l’obbiettivo di rafforzare innanzitutto il mercato unico, assicurando una 
regolazione uniforme in tutto il territorio UE e quindi, attraverso il c.d. “Effetto 
Bruxelles”, anche di condizionare il mercato digitale globale o almeno larga 
parte di esso.  

Diversa 

l’evoluzione  digitale  negli  Stati  Uniti.  In  USA 

la 
digitalizzazione dell’economia e della società si è continuamente accentuata fin 
dalla  direttiva  Clinton  che,  anche  per  influenza  di  Al  Gore,  aprì  all'uso 
commerciale della rete in un’epoca nella quale anche il nuovo protocollo web 
mutava profondamente le potenzialità del digitale. 

Tutto questo collocò gli USA in una prospettiva orientata a lasciare il 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

45

mercato  più  libero  possibile,  nella  convinzione  che  esso  fosse  in  grado  di 
assicurare,  grazie  al  suo  stesso  funzionamento,  la  massima  innovazione 
possibile. Alla base della impostazione di Clinton, diventata poi stabile nella 
visione USA, sono gli utenti consumatori a guidare il mercato e a spingerlo a 
sviluppare sempre nuove tecnologie in grado di soddisfare le loro esigenze. 

È innegabile che la visione americana dell’epoca Clinton applicata alla 
rete ne ha segnato profondamente le caratteristiche e ha accentuato il suo 
continuo, costante e accelerato sviluppo come dimostra la rapida evoluzione 
che ha avuto la società digitale degli Stati Uniti a partire da quell’epoca.  

È proprio quella, del resto, l’epoca dello sviluppo della Silicon Valley 
e dei “social” che, anche grazie allo sviluppo del web.2, hanno da allora iniziato 
a colonizzare, con i servizi offerti e l’uso commerciale dei dati raccolti, la rete 
e quindi il mondo. In sostanza, da quando a cavallo tra la fine degli anni 
novanta e l’inizio degli anni 2000 dall'uso prevalentemente militare della rete 
si è passati all'uso commerciale e allo sviluppo del web.2, negli USA ha prevalso 
un orientamento basato sulla convinzione che bastasse aver fiducia nel mercato 
vigilato dal controllo antitrust per garantire la competizione nelle tecnologie 
digitali e quindi anche il loro rapido sviluppo nella tutela degli interessi dei 
consumatori.  

Questo ha, ovviamente, accentuato ulteriormente il divario tra USA e 
UE ed è stato - e tuttora è - una delle ragioni per le quali la UE ha visto sempre 
con diffidenza il trasferimento di dati in USA.  

Peraltro vi sono segnali recenti che anche negli Stati Uniti la visione 
della rete e della regolazione digitale stia in parte cambiando. Negli USA infatti 
la regolazione delle relazioni commerciali lasciata prevalentemente agli Stati 
rischia, in assenza di una regolazione federale unica, di frammentare il mercato 
interno non meno di quanto accadeva (e ancora in parte può accadere) in UE. 
Di qui la ragione per la quale ora anche gli Stati Uniti stanno riflettendo sul 
rischio di vedere il loro mercato interno digitale frammentato dalle diverse 
regolazioni degli Stati che questi hanno adottato anche a protezione dei dati 
personali o dalle diverse esigenze dell’uso delle tecnologie digitali nelle diverse 
aree  economiche.  Non  a  caso  in  questi  ultimi  tempi  ha  avuto  inizio  la 
discussione di un progetto di legge di protezione dati federale (si tratta dello 

46

LA PROTEZIONE DEI DATI. DA 25 ANNI LA BUSSOLA DEL FUTURO 

American Data Privacy and Protection ACT, già usualmente indicato come 
ADPPA).  

Un progetto presentato sulla base di una giustificazione che riguarda 
anche la società digitale nel suo complesso in una visione assai vicina a quella 
dell'Unione Europea. Anche negli USA si segnala infatti la necessità di evitare 
una eccessiva frammentazione del mercato federale interno: rischio che, come 
il caso UE dimostra, aumenta con l’aumentare dell’uso delle tecnologie digitali. 
In sostanza sembra che negli USA l'idea che il mercato è per la sua 
stessa natura produttore di una innovazione rispettosa dei diritti e degli interessi 
dei consumatori sia destinata ad andare sempre di più mano nella mano con 
la diversa e opposta idea che un'innovazione non regolata adeguatamente può 
frantumare  il  mercato  interno. Tutto  questo  consente  di  pensare  che  nei 
prossimi anni la differenza di impostazione tra UE e USA possa attenuarsi, 
accentuando,  grazie  a  un  avvicinamento  tra  le  due  impostazioni,  i  futuri 
mutamenti del quadro complessivo. Cosa questa che ovviamente inciderebbe 
anche sulla regolazione dei trasferimenti di dati tra USA e UE. 

Dentro questo quadro, già di per sé assai complesso e in costante 
mutamento, dobbiamo anche tenere presente che ormai la società digitale ha 
cominciato a galoppare e la tecnologia è in continuo sviluppo. 

Non possiamo prevedere oggi quali evoluzioni avrà questa società: un 
po’ perché, come ho detto, il quadro culturale sul digitale che domina nella 
società occidentale è guidato dalla visione americana e non ancora da quella 
europea; un po’ per il fatto che nessuno sa né quali domande verranno fatte 
alla tecnologia né quali suggestioni la tecnologia metterà a nostra disposizione.  
Possiamo  solo  essere  sicuri  e  consapevoli  che  il  futuro  sarà  molto 
diverso dalla situazione attuale, tanto che, come dice Floridi, i ragazzi che 
nasceranno nei prossimi anni chiederanno stupiti a noi di sapere come si viveva 
(e come si poteva vivere) in una società tutta of line.  

Tuttavia, proprio per la nostra cultura di fondo che, soprattutto negli 
ultimi tre secoli, ha scommesso moltissimo, anche con ottimi risultati, sulla 
scienza e sulla tecnica noi siamo tendenzialmente aperti a pensare che ciò che 
le innovazioni che la scienza sta ricercando e proponendo saranno certamente 
cose utili per noi. Solo da qualche tempo, soprattutto in connessione con la 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

47

Intelligenza Artificiale, abbiamo cominciato a preoccuparci seriamente della 
evoluzione digitale, ma da almeno 2 o 3 secoli il mondo laico ha scommesso 
sulla scienza, anche a costo di scontri duri col pensiero religioso e per noi con 
quello cattolico. L'illuminismo è stato questo ed è per questo che spesso la 
cultura occidentale si è scontrata con chi voleva frenare l’evoluzione scientifica 
in nome della centralità dell’uomo. 

Non a caso noi oggi, per mitigare la nostra preoccupazione verso una 
evoluzione  troppo  rapida  della  tecnologia,  abbiamo  rimesso  al  centro  la 
preoccupazione, più che rispettabile, per la dignità dell'uomo e quindi abbiamo 
cominciato a valorizzare sempre di più un approccio etico anche rispetto alla 
tecnologia digitale. Speriamo che questa riscoperta dell'etica sia soprattutto 
una riscoperta della necessità degli esseri umani di riflettere sullo sviluppo della 
tecnologia e non solo di prendere a scatola chiusa come buona e positiva 
qualunque innovazione tecnologica la scienza ci proponga.  

Detto  questo,  però,  dobbiamo  riconoscere  che  attualmente  non 
sappiamo neanche che punti di orientamento utilizzare proprio perché da tre 
secoli non poniamo a noi stessi questo interrogativo. La nostra attenzione è 
stata posta solo nel bisogno di sicurezza dei mezzi tecnici utilizzati. Si pensi, 
ad esempio a come si è declinata la attenzione sulle cinture di sicurezza o sugli 
air bag o sui guardrail. Ogni innovazione è stata esaminata essenzialmente non 
per evitare ma per proteggere dalle conseguenze negative che un cattivo uso di 
essa poteva avere in un quadro visto comunque come positivo. Se invece il 
richiamo  all'etica  è  oggi,  in  questa  fase  della  nostra  società,  una  spinta  a 
ritornare a riflettere sui rischi, oltre che sui vantaggi, delle scoperte scientifiche 
allora è certamente una cosa buona e positiva ma che richiede uno sforzo, anche 
culturale, molto rilevante. 

tuttavia  diminuire 

Detto  questo  non  vorrei 

l'importanza 
dell'intervento del rappresentante di Face book- Meta che ci dice: ma perché 
non facciamo il contrario di quello che è avvenuto finora? Negli anni che ci 
stanno alle spalle la tecnologia è andata avanti per conto suo e dopo sono 
intervenute le Autorità garanti a dirci che cosa era sbagliato, che cosa andava 
a corretto, che cosa non si poteva fare. Se ho capito bene, l’intervento di oggi 
ci propone di dar vita al Metaverso “insieme”.  

48

LA PROTEZIONE DEI DATI. DA 25 ANNI LA BUSSOLA DEL FUTURO 

Facebook  e  Meta  ci  metterebbero  le  competenze  tecnologiche, 
indicando  lealmente  gli  obiettivi  che  le  imprese  vogliono  raggiungere: 
obbiettivi che allo stato attuale non sono chiarissimi anche perché non sono 
chiarissimi gli strumenti che dovrebbero consentire di vivere nel mondo digitale 
con modalità molto vicine a quelle del mondo of line. Tuttavia, proprio per 
questo la offerta è ancora più attraente. Ci si dice in sostanza: considerata la 
complessità della tecnologia da usare costruiamola insieme noi tecnologi, voi 
“eticisti” e voi Autorità e regolatori custodi delle regole relative alla salvaguardia 
delle libertà fondamentali degli esseri umani. 

Come ho già detto si tratta di una suggestione assai interessante ma, 
almeno a me pare, non compatibile il GDPR, e credo che questo Meta lo 
sappia benissimo. Il GDPR si fonda su una altra scommessa e su un altro 
pilastro: quella che noi chiamiamo, forse non sempre in modo abbastanza 
consapevole, “accountability”. Il GDPR in sostanza afferma che, tanto più nel 
quadro della privacy by design e della privacy by default, il problema di tutelare 
i diritti fondamentali ricade integralmente su chi progetta, chi costruisce, chi 
verifica e chi usa una nuova tecnologia. A questo però si aggiunge il tema della 
valutazione del rischio che ricade integralmente sul titolare del trattamento. 

In  sostanza  spetta  a  chi  sta  progettando  l'innovazione  tecnologica 
valutare tutto questo e in questo quadro la tecnologia stessa e i rischi che essa 
può comportare, comprese le responsabilità dei costruttori di devices e di chi 
li mette a disposizione dei titolari dei trattamenti. 

Spetta però a chi usa queste tecnologie valutare il rischio che il loro 
uso  può  comportare  per  gli  interessati  e  i  loro  dati  e  adottare  le  misure 
necessarie per ridurre o eliminare tali rischi oltre che assicurare agli interessati 
una informazione adeguata anche rispetto a tali rischi. 

Sulla base di questa riflessione è importante invitare quanti si misurano 
con il mondo di Meta a ricordare sempre l’art. 5 del GDPR e quanto esso dice 
circa il concetto di dato e sulla responsabilità di chi, trattando i dati, è tenuto 
a rispettare questa norma. 

Dunque, certamente se in un domani le Autorità dei singoli Stati o lo 
EDPB volessero accettare l’ offerta di studiare insieme i problemi che Meta 
pone è dall'articolo 5 che si dovrebbe partire. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

49

Chiunque volesse avventurarsi su questa strada deve sapere però fin 
dall’inizio che è necessario studiare e porre in essere tecnologie rispettose dei 
vincoli, delle condizioni, delle caratteristiche che devono caratterizzare questi 
trattamenti in base al GDPR. Vincoli che non a caso sono stati riassunti in 
questo  articolo  5  del  GDPR  che  è  lungo  ma  non  lunghissimo  e  quindi 
sostanzialmente anche molto padroneggiabile. 

Non dipende da me ma dal Presidente Stanzione e da tutti i suoi 
colleghi sia nel Collegio italiano sia nello EDPB, costituito da rappresentanti 
di tutte le autorità europee, valutare e decidere se approfondire e accettare di 
dialogare con Meta sulla base di questa suggestione e di questa normativa.  

Io faccio solo due osservazioni e poi chiudo: attenzione che la strada 
proposta è veramente suggestiva ma presenta aspetti e rischi che devono far 
riflettere tutti.  

Dobbiamo assolutamente evitare di far uscire dall’ambito democratico 
la regolazione della tecnologia, soprattutto quando questo riguarda la tutela 
della persona. A questo punto infatti si potrebbe dire che se si accetta questa 
proposta  si  crea  una  situazione  nella  quale  gli  studiosi  di  innovazione 
tecnologica,  le  imprese  e  le  Autorità  garanti  diventano  in  qualche  modo 
codecisori che però, proprio per questo, tendono a sostituire il decisore politico 
e a diventare molto autoreferenziali. Si tratta dunque di una decisione e di una 
scelta che non può essere fatta alla leggera. A mio giudizio accoglierla, per 
quanto suggestivo possa apparire, rischia di far venire meno gran parte delle 
garanzie offerte dal GDPR agli interessati. 

Qualora, infatti, alla prova del funzionamento di Meta, le decisioni 
adottate  di  intesa  tra  Garante  e  Meta  fossero  ritenute  da  uno  o  più  degli 
interessati contrastare col GDPR a chi costui o costoro potrebbero rivolgersi per 
tutelare il loro diritto? E, in ogni caso, quale grado di libertà di fatto e giuridica 
il Garante potrebbe rivendicare per deliberare eventualmente anche in contrasto 
con le scelte compiute dalla maggioranza delle Autorità nello EDPB?  

E ancora: come potrebbe poi il Garante partecipare ai lavori dello 
EDPB sul tema trovandosi oggettivamente in una posizione molto diversa da 
quella delle Autorità garanti di altri Stati che non avessero accettato la offerta 
di Meta? 

50

LA PROTEZIONE DEI DATI. DA 25 ANNI LA BUSSOLA DEL FUTURO 

Infine: proprio per le caratteristiche di Meta, una tecnologia del tutto 
nuova della quale possiamo solo intuire benefici e rischi, come è possibile che 
le Autorità, partecipando alla fase della elaborazione e attuazione del progetto, 
rischino di compromettere il loro essenziale ruolo di controllori e verificatori 
sul funzionamento in concreto della innovazione di cui stiamo parlando? 

Il tema posto dalla offerta di Meta, che anche oggi ci è stata ripetuta 
dal  suo  rappresentante,  ci  impone  di  ricordare  sempre  che  siamo  una 
generazione (e molto di più lo sarà quella che verrà dopo di noi) chiamata una 
grande sfida. 

Per questo di fronte ai problemi che certamente Meta porrà ai Garanti 
è doveroso rinnovare piuttosto il sostegno, l'affetto, l'amicizia alla Autorità 
Garante e a chi ne ha oggi la responsabilità.  

Il Garante è, e deve rimanere, l'unica vera ed effettiva tutela dei nostri 

diritti fondamentali di fronte all’esplosione delle nuove tecnologie.  

Questa, infatti, tanto sul piano nazionale quanto su quello europeo è 
l'unica Autorità che ormai da 25 anni ha accumulato davvero una ampia 
esperienza relativa all’evoluzione digitale della società sia sul piano etico sia sul 
piano tecnologico sia sul piano giuridico. 

Accanto all’Autorità però ci sono i decisori nazionali ed unionali che 
rappresentano i popoli europei. Essi non possono e non devono rinunciare a 
svolgere i loro compiti ed esercitare i loro poteri. I temi che si profilano col 
passaggio al Metaverso sono enormi e ancora solo appena intravedibili ma mi 
pare chiaro che spetta ai decisori europei e alle Autorità europee dire se è lecito 
che una persona su Metaverso possa presentarsi come donna essendo uomo o 
viceversa; come adulto essendo minore o viceversa; o se, partecipando a una 
riunione di bambini, possa adottare un avatar con sembianze da bambino che 
può diventare, ovviamente, anche uno strumento per indurre in errore gli 
interlocutori. 

Sono solo pochi cenni problematici, utili tuttavia a metterci in grado 
di comprendere quanto forte potrà essere l’evoluzione della società digitale e, 
più in generale, della nostra realtà di vita nel mondo Meta. Ci troveremo di 
fronte a nuovi enormi problemi che non è giusto pensare di risolvere favorendo 
o sollecitando un previo accordo tra Autorità e imprese. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

51

Al contrario: è proprio di fronte a queste evoluzioni e ai problemi che 
esse comportano e comporteranno che dobbiamo sempre più rafforzare le 
Autorità, tutelando ed esaltando anche il ruolo culturale ed etico che esse 
svolgono. Un ruolo che, certamente, ha una valenza politica di primissima 
grandezza come dimostra il fatto che tanto il DSA che il DMA implichino un 
forte  rafforzamento  del  ruolo  della  Commissione 
sia  nell’ambito 
dell’evoluzione della normativa che del controllo del suo rispetto. 

Insomma siamo davvero entrati in un “nuovo mondo” e Meta sarà 

probabilmente destinata ad esserne il segnale più evidente. 

Una cosa tuttavia merita di essere sottolineata con forza: proprio i 
cambiamenti in atto e quelli che sono all’orizzonte dimostrano sempre di più 
la necessità di nuove forme di garanzia delle libertà e dei diritti fondamentali 
dei cittadini europei e di ogni parte del mondo. 

In questo senso possiamo esser orgogliosi che la UE abbia anticipato 
col GDPR una normativa che ogni giorno si mostra più adatta e adeguata alla 
società digitale e, soprattutto, che la UE, anche contando sull’effetto Bruxelles, 
stia cercando di dare un contributo fondamentale alla costruzione di un pianeta 
sempre più digitale ma anche sempre più rispettoso dell’essenza umana e dei 
diritti dell’uomo. 

Doveroso  dunque  concludere  questo  intervento  non  solo  con  un 
ringraziamento ma anche con un forte augurio alla Autorità Garante e a chi la 
guida, dicendo tutta la nostra fiducia nella loro capacità di collaborare ad 
accompagnare con mano ferma il popolo italiano e quello europeo nella nuova 
era che si sta aprendo davanti a noi. 

 
 
 
 
 
 
 
 
 

52

LA PROTEZIONE DEI DATI. DA 25 ANNI LA BUSSOLA DEL FUTURO 

DAL METAVERSO ALLA METACITY:  

IL FUTURO DELLE PROSSIME GENERAZIONI 

Prof. Derrick de Kerckhove  

Direttore scientifico osservatorio TuttiMedia e MediaDuemila,  
docente POLIMI, già Direttore del MacLuhan Program di Toronto 
 
I 25 anni di privacy che hanno accompagnato la veloce evoluzione del 
nostro essere uomini, ci hanno condotto fino qui oggi a parlare della nuova 
tappa della trasformazione digitale che è molto più profonda di quanto la più 
parte della gente sembra essere consapevole.  

Voglio ricordare che tutto il cambiamento parte dal concetto legato alla 
duplicazione. Prima dell’era digitale doppiare qualcosa era complicato e costoso.  
Duplicazione,  dopo  duplicazione  siamo  arrivati  alla  creazione  del 
metaverso che praticamente sancisce il nostro vivere in tre spazi. Conosciamo 
bene lo spazio fisico e quello mentale, poi ecco lo spazio virtuale.  

Il punto è che questi tre spazi cominciano ad essere sempre meno 
distinti l’uno dall’altro. Indossare un visore ed entrare nel metaverso è semplice, 
un gioco che ci porta in una realtà parallela dove l’essere e il non essere si 
confondono ed inizia la meraviglia del mondo digitale, con tutti i suoi lati 
positivi e negativi che i relatori prima di me hanno ben illustrato.  

Ma il metaverso è, senza dubbio, la nuova tappa della trasformazione 
digitale nella sua complessa ridefinizione dello spazio, perché ci sta conducendo 
verso l’esternalizzazione della nostra immaginazione.  

Ecco che diventa chiaro che i punti saldi dell’essere umano, e cioè 
spazio, tempo e sé si stanno inesorabilmente e profondamente modificando.  
Negli anni’90 ho anticipato l’esternalizzazione della nostra memoria, 
ho  parlato  e  riparlato  delle  nostre  protesi  tecnologiche:  computer  e  poi 
telefono. Oggi la mia visione del cambiamento si completa con l’immaginario 
che diventa reale: non c’è più lo schermo che divide. 

La trasformazione ci porta dentro. La realtà virtuale è l'opposto di un 
libro,  poiché  non  nutre  l'immaginazione  interna,  ma  propone  il  nostro 
pensiero interno al mondo esterno. Nella mia visione la realtà aumentata del 
metaverso ridotta a simulazione, mette in pericolo la nostra stessa cultura 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

53

umana e ci mette difronte anche un dilemma politico perché un bene pubblico, 
in virtù della realtà aumentata, finisce per diventare privato. 

Mi  chiedo  cosa  succederà  quando  come  dice  Matthew  Ball 
(amministratore delegato di Epyllion, Venture Partner di Makers Fund, Senior 
Advisor di KKR, Senior Advisor di McKinsey & Company, il suo primo libro 
The Metaverse and How it Will Revolutionize Everything, pubblicato nel luglio 
2022 subito bestseller nazionale e internazionale): "La generazione di bambini 
di  oggi  si  esprime,  spesso  impara  e  socializza  costantemente  attraverso  mondi 
virtuali che può toccare, modificare e collaborare. Questo non si fermerà. Anzi, le 
capacità di questi mondi virtuali si amplieranno, la loro facilità d'uso migliorerà 
e la loro importanza crescerà. Inoltre, la generazione "nativa iPad" (o forse "nativa 
mondo virtuale") continuerà a maturare. La maggior parte di loro è ancora un 
consumatore, pochi sono creatori e quasi nessuno è un leader aziendale. Lo saranno. 
E i loro quadri di riferimento porteranno a un cambiamento trasformativo." 

Ebbene in questo cambiamento trasformativo come riporteremo le 
regole sociali, legali e soprattutto i concetti legati ai nostri modi di vivere e 
operare come quello della privacy, appunto.  

Le regole del vivere sono legate alla condivisione del linguaggio, oggi 
sotto attacco, perché la crisi epistemologica che viviamo ne ha rimesso in 
discussione le basi. Infatti, la nostra cultura alfabetica dava all’uomo la sicurezza 
del rapporto tra linguaggio e realtà. La realtà cambia si trasforma e si riforma 
nel metaverso. 

L’uomo  occidentale  fa  parte  del  gruppo  antropologico  definito 
naturalismo che è fondato sulla partecipazione e la condivisione di uno spazio 
comune (la natura appunto), e sulla privatizzazione interiore del pensiero. 
Come gestire la privacy in questo nuovo contesto, il metaverso, è la sfida che 
vedo davanti soprattutto per l’Authority istituita 25 anni fa a garanzia del 
nostro essere privato.  

Non  voglio  demonizzare  assolutamente,  non  possiamo  tornare 
indietro ma dobbiamo impegnarci per capire come funziona in modo da essere 
in grado di rispondere alla sfida che questo nuovo spazio presenta. Il professor 
Pizzetti  ha  già 
la 
commercializzazione di questo nuovo spazio che è privato, ma in un certo 

fatto  emergere  alcune  questioni, 

fra  queste 

54

LA PROTEZIONE DEI DATI. DA 25 ANNI LA BUSSOLA DEL FUTURO 

senso pubblico perché a disposizione di tutti. E qui sottolineo che non esiste 
solo il metaverso di Meta.  

Dopo aver analizzato il punto in cui ci ha portato la trasformazione 
digitale, la mia soluzione è sostenere le meta-città dove poter importare alcune 
regole di privacy, ad esempio. 

In questo cambio si gioca il nostro futuro perché la smart city nella sua 
metaversione si fonda sulla raccolta di dati relativa ad ogni aspetto, dal traffico 
ai pedoni, dalla criminalità all'istruzione, e l'elenco continua. Da questa pratica 
dipende il timore della perdita della privacy che è una questione culturale. Gli 
Stati  Uniti  tollerano  la  flessibilità  a  vantaggio  del  "capitalismo  della 
sorveglianza", mentre l'Unione Europea si difende con il GDPR e la Cina 
sceglie in modo rapido e drastico: niente privacy, punto.  

Cosa facciamo? La risposta all’Authority che per un quarto di secolo 
ha governato questo aspetto e che è stata rappresentata da un mio grande 
amico, Stefano Rodotà, con il quale ho discusso più volte dibattuto su “privacy 
is over?” 
 
 
 
 
 

 
 
 
 
 
 
 
 
 
 
 
 

55

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

55

RELIGIOSITÀ E SPIRITUALITÀ NEL METAVERSO 

UN CONTRIBUTO PER CUSTODIRE L'UMANO AL CENTRO 

Don Luca Peyron  

Apostolato digitale Arcidiocesi di Torino, Università Cattolica  

 
L’espressione ‘umano al centro’ è da sempre piuttosto ambigua e rischia 
di essere velleitaria nella misura in cui essa non diventi più specifica o non offra 
maggiori criteri per poter essere specificata.  

La teologia e l’esperienza vitale delle religioni possono offrire uno 
sguardo  ulteriore,  non  necessariamente  alternativo,  anzi  piuttosto 
complementare che, nel dialogo con i saperi, offra un contributo sostanziale 
all’impresa.  L’impresa  di  custodire  l’umano  nella  metamorfosi  digitale  e 
segnatamente nella presumibile ulteriore metamorfosi che il metaverso o i 
metaversi offriranno o determineranno(1). 

La Chiesa Cattolica, pur con i suoi diversi e fin troppo noti difetti, 
certamente  può  a  buon  diritto  fregiarsi  di  quell’espressione  con  cui 
iconicamente  la  definì  papa  Giovanni  XXIII:  “Esperta  di  umanità”.  E  la 
Bibbia, principio e fondamento dell’esperienza religiosa e della teologia, in 
effetti è un grandioso racconto dell’umano, in dialogo con se stesso ed il 
mondo, in dialogo con Dio ed il mondo interiore.  

Di qui nasce l’interesse, o per meglio dire il servizio, che la teologia e 
la fede possono rendere all’umanità, ai credenti, ai credenti in un diverso 
sistema religioso ed ai non credenti. L’umano che ci accomuna, anche se non 
sempre ci unisce.  

A ben guardare infatti, le questioni che nascono dalla trasformazione 
digitale  e  quelle  connesse  al  metaverso  sono  sostanzialmente  questioni  di 

1) Sulla deﬁnizione di metaverso o di metaversi non mi soﬀermo essendo il tema di 
altri interventi contenuti in questa raccolta di atti. Vale la pena ricordare che il 
termine “Metaverse” è stato coniato da Neal Stephenson nel libro appartenente alla 
cultura cyberpunk “Snow Crash” nel 1992. Esso è descritto dall’autore come una sorta 
di realtà virtuale condivisa tramite internet, dove si è rappresentati in tre dimensioni 
attraverso il proprio avatar. 

56

LA PROTEZIONE DEI DATI. DA 25 ANNI LA BUSSOLA DEL FUTURO 

carattere  antropologico.  Da  esse  derivano  questioni  eminentemente 
tecnoscientifiche ma anche fisiologiche, psicologiche, economiche, giuridiche 
e sociali. Ma l’essere umano, l’idea che ne abbiamo, il senso che determina 
l’esserlo, sono la grande chiave, il metro di lettura e giudizio e, nella nostra 
prospettiva, il fine ultimo di ogni azione umana, compresa quella tecnica, oserei 
dire in questo tempo soprattutto quella tecnica. 

Soffermiamoci un momento su di uno sguardo di insieme da cui poi 
generare il ragionamento che vorrei proporre analizzando due limiti strutturali 
dell’essere umano, di ciascuno di noi. 

A ben guardare l’artefatto tecnologico nasce, da sempre, per rispondere 
ad un primo limite che è insisto nella stessa natura umana. A differenza degli 
altri  esseri  viventi  su  questo  pianeta,  l’essere  umano  non  è  in  grado  di 
sopravvivere nella natura in cui nasce così come è, sic et simpliciter. Un bambino 
appena nato non ha bisogno, come altri cuccioli, solamente delle cure dei 
genitori, ha bisogno che lo si copra con delle pelli di altri animali, che lo si 
difenda dai predatori con bastoni e lance, che lo si nutra per diversi anni prima 
che sia in grado, autonomamente, di difendersi e procurarsi cibo.  

L’essere umano, in natura, soccombe con le sue sole dotazioni naturali. 
Non  ha  un  particolare  udito,  né  olfatto.  Non  è  veloce,  non  vola,  con  si 
arrampica con particolari abilità. Ma è intelligente, dotato di una capacità 
intellettiva  combinatoria  e  creativa,  che  lo  mette  lo  in  grado  di  risolvere 
problemi, creare oggetti, imparare abilità, adottare comportamenti totalmente 
inediti  e  non  ereditati  dai  genitori  ecc.  Con  tale  intelligenza  sopperisce 
all’apparente divario che lo separa dalle altre creature che vivono in natura. E 
le sopravanza. Lo fa, per tornare al punto di partenza, con la tecnica. Costruisce 
la palafitta, tiene da parte strumenti efficaci, ne forgia di altri, via via sino a 
sbarcare un giorno sulla luna o a mettere in orbita sistemi di rilevamento 
satellitare in grado di mappare il suo mondo. Non prevede ancora i terremoti 
e fa fronte ad una pandemia in tempi che si allungano. Ma la tecnica fa la 
differenza, inganna la natura molto bene.  

Non  è  un  caso  se  la  parola  macchina  deriva  dal  greco  antico 
mecainomai che, significa letteralmente, proprio ingannare. Ed ingannare con 
parvenze quasi divine. Vale la pena qui ricordare il Deus ex-machina del teatro 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

57

greco, poi divenuta locuzione del senso comune. Una mechanè (mēkhanē) era 
una sorta di gru usata nel teatro greco, in particolare nel V e IV secolo a.C. 
Composto da bracci di legno e da un sistema di pulegge, questo marchingegno 
teatrale era usato per sollevare in aria gli attori, simulandone il volo.  

Era sicuramente in grado di sollevare almeno due persone e trasportarle 
nel mezzo dell'orchestra, oppure sopra la skené. Proprio per questo motivo, la 
mechanè era spesso usata per simulare l'intervento di un dio sulla scena, a 
risolvere questioni così intricate da non essere altrimenti risolvibili. Da questa 
tradizione nasce l'espressione latina Deus ex machina. 

La tecnica dunque è espressione tipica dell’umano, è parte integrante 
della sua natura. Noi siamo, per dirla in altri termini, naturalmente tecnologici. 
Questo, dal punto di vista teologico, è un bene, può essere considerato un bene 
accessorio e parecchio indispensabile, donato dal Creatore alla creatura ed 
espressione piena del suo essere immagine e somiglianza di Dio. Due esempi 
possono sostenere queste affermazioni. La prima è l’uso della tecnica da parte 
di  Dio  per  salvare  i  giusti  dal  diluvio:  l’arca  dell’Alleanza  è  un  costrutto 
tecnologico i cui piani sono dati da Dio stesso a Noè affinché costruisse quel 
manufatto (Genesi 6, 13-16). La tecnica è dunque parte della salvezza e della 
cura che Dio ha della sua creatura prediletta. Tale orizzonte è ribadito nella 
vicenda terrena di Cristo, archetipo del compimento che Dio ha in serbo per 
l’essere umano. Cristo fu facitore di tecnica, non solo un semplice falegname, 
ma qualcosa di più. Il termine greco che leggiamo nei Vangeli di Marco e 
Matteo può essere infatti interpretato in vari modi. La parola usata nei testi 
evangelici è téktōn, usata per artigiani e lavoratori del legno (e quindi si può 
tradurre come “falegname”), ma è interessante che si possa riferire anche a 
scalpellini, costruttori e perfino coloro che eccellevano nel loro mestiere ed 
erano in grado di insegnarlo agli altri. La traduzione latina che troviamo nella 
Vulgata, faber, mantiene i vari significati del greco téktōn. Il falegname non 
solo falegname di Nazareth è un uomo, vero Dio, che per buona parte della 
sua esistenza si prende cura dei suoi simili costruendo artefatti che permettano 
loro di vivere meglio. Il tavolo, la sedia, la scala che Gesù costruisce non sono 
semplicemente finalizzati a vivere, ad avere un reddito con cui vivere.  

Ogni gesto compiuto da Cristo ha un significato teologico più ampio 

58

LA PROTEZIONE DEI DATI. DA 25 ANNI LA BUSSOLA DEL FUTURO 

del semplice gesto in sé. Dunque il gesto ripetuto di creare tecnica per l’essere 
umano ha una portata teologica ben superiore, a dire il vero non ancora del 
tutto esplorata dagli studi teologici stessi. Possiamo dunque concludere che la 
tecnica, espressione dell’umano, è a servizio del suo stare nella natura ed in 
essa vivere nel rispetto di se stesso e della natura stessa in cui vive in equilibrio. 
L’essere umano ha però un secondo limite che non è semplicemente di ordine 
naturale biologico, fisico creaturale. Lo potremmo definire interiore, profondo, 
spirituale e psicologico. Egli aspira ad un compimento, ad un di più rispetto 
al semplice vivere, sente una insufficienza cronica nel suo essere profondo. 
Quell’aspirazione così radicale lo porta a creare arte, poesia, musica e filosofia. 
Quel di più lo porta a guardare il cielo non semplicemente in funzione dei suoi 
bisogni materiali, ma come ispirazione dei suoi bisogni spirituali, trascendenti. 
L’essere umano è alla ricerca di qualche cosa di più e di altro rispetto a se stesso.  
Una prima risposta a tale desiderio profondo lo trova nell’altro da sé, 
negli altri esseri umani. La Bibbia racconta questo desiderio con l’incontro tra 
il maschile e femminile, in quella diversità creata proprio perché il singolo non 
basta  a  se  stesso  e  perché  da  quell’incontro  nascesse  l’intuizione  che  il 
compimento definitivo, totalizzante, fosse in quel totalmente altro che è Dio 
stesso. Questo ulteriore passaggio, questo salto necessario, è significativamente 
evocato in un altro brano della Scrittura là dove, nel dare a Mosè le dieci parole, 
quelle che comunemente noi chiamiamo comandamenti, lega ad uno di questi, 
ed a questo solo, una promessa. È il quarto comandamento, la quarta parola, 
che nel libro del Deuteronomio è riferita così: “Onora tuo padre e tua madre, 
come il Signore Dio tuo ti ha comandato, perché la tua vita sia lunga e tu sia 
felice nel paese che il Signore tuo Dio ti dà”. (Deuteronomio 5,16) Delle dieci 
parole dunque questa è l’unica a cui è associata una promessa. Tutte le altre 
parole,  gli  altri  comandamenti,  apparentemente  anche  più  importanti  o 
significativi di questi non promettono nulla, qui sì. Per quale ragione?  

La portata di questa parola non è quella che ci restituisce una prima 
lettura o una lettura segnata dall’abitudine o dalla prassi culturale. La questione 
in gioco non è semplicemente quella di trattare bene i genitori, rispettarli 
quando siamo giovani ed accudirli quando loro sono vecchi. Vi è qui molto di 
più. Lo rivela il verbo ebraico sottostante a quanto traduciamo con ‘onorare’. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

59

Il termine usato è kabod, kabed (o kaved) che significa dai il giusto posto, il 
giusto peso, la giusta considerazione. Giusta non in termini morali ma per così 
dire, fisici, numerici. Dai ai tuoi genitori quanto è corretto, non di meno, ma 
neppure di più.  

Cosa si intende qui? 
Il fatto che tutti siamo figli e che essere figli comporta molte questioni, 
molto spesso non risolte per tutta l’esistenza. L’essere figli comporta il vivere 
in una tradizione, ma anche in alcune aspettative, vere o presunte. Comporta 
stare in alcune tensioni e delusioni, essere eredi di tradizioni importanti e 
significative oppure sconsolanti e distruttive. Ma meno decisive, costringenti, 
stringenti di come comunemente l’umano le vive. Il passato e le radici sono 
fonte  di  profonde  lacerazioni  e  ferite,  di  un  desiderio  di  compimento, 
imitazione, affrancatura a seconda dei casi, scenari a cui nessuno sfugge. Quale 
rimedio suggerisce la Scrittura? Dai il giusto peso. Non di meno, ma neppure 
di più. Tu sei tu, non sei semplicemente la somma, il risultato, l’esito di chi ti 
ha preceduto. In positivo ed in negativo. Non sei la somma degli errori dei 
tuoi  genitori  e  neppure  dei  loro  successi  ed  onori.  Cristo  ribadirà  questo 
concetto invitando ad affrancarsi dall’idea che il male giunge come castigo delle 
colpe dei padri. Dai padri e dalle madri, dal passato, ereditiamo certamente 
una cornice di senso, culturale, tecnica, di saperi che ciascuno poi, liberamente, 
deve scegliere come gestire. La tecnica in tutto questo come si inserisce? Qui 
sta il punto e qui vengo alle conclusioni di questo breve intervento. 

La tecnica e la tecnologia sono uno straordinario strumento che ci 
permette di andare oltre alcuni limiti di natura, di stare nel tempo e nella storia 
custodendo il creato e noi stessi, possibilmente nella reciprocità ecologica che 
garantisca il nostro pianeta.  

Di  qui  la  necessità  che  la  tecnica  venga  progettata,  distribuita,  ed 
utilizzata con un fine ultimo antropico, per custodire la vita umana nel suo 
complesso e l’equilibrio che essa deve avere con la vita sul pianeta. Mettere 
l’umano al centro nella metamorfosi digitale può avere questo significato. Ma 
tale operazione deve essere temperata prendendo in considerazione la seconda 
ferita dell’umano, il suo secondo limite. Sarebbe una fatale illusione pensare 
che il limite dato da chi siamo come persone, come storia personale, come 

60

LA PROTEZIONE DEI DATI. DA 25 ANNI LA BUSSOLA DEL FUTURO 

fardello negativo o eredità positiva possa essere, come per la natura biologica, 
soccorso  e  temperato  dalla  tecnica.  Delegare  responsabilità  abilitanti  agli 
algoritmi, creare mondi paralleli in cui non dover affrontare se stessi e la propria 
storia, immaginare inserzioni cyborg che permettano al corpo di affrancarsi 
dal suo essere in tensione tra un incompiuto ed un incompiuto, sarebbero errori 
fatali. Perché priverebbero l’essere umano di un suo eminente specifico: l’essere 
in  ricerca  di  se  stesso,  esercitare 
libertà  nella  storia  e 
contemporaneamente nonostante la storia, essere figli e nello stesso tempo 
poter essere genitori del futuro, biologico e culturale. La ferita del nostro non 
essere sufficienti a noi stessi, in altri termini, va guarita nella relazione con gli 
altri e con l’altro, non con la macchina che rinchiude in un solitario virtuale 
privo di frizioni, ma anche privo di personalità e dunque deprivato del nostro 
essere sostanziale di persone in cerca di relazioni che compiano la nostra nativa 
solitudine esistenziale. 

la  propria 

La tecnica, in definitiva, deve permetterci di stare nel tempo e nello 
spazio per concentrare le nostre energie e le nostre capacità nello scoprire noi 
stessi  e  l’altro,  delegando  alla  macchina  quanto  più  possibile  ciò  che  ci 
disumanizza e trattenendo per noi, anzi chiedendo alla macchina, di renderci 
più capaci ad esercitare responsabilità e libertà, giustizia e ricerca del bello, del 
vero, del bene. Con chi vive accanto a noi. Coloro che abbiamo scelto, coloro 
che ci hanno scelto e coloro che, semplicemente, la storia ci pone accanto. 

  
  
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

61

Seconda SeSSione

ai, SMaRt city,  

iot, auto conneSSe: 
futuRo, innovazione, 

lavoRo

 

 MOBILITÀ E DIGITALIZZAZIONE. SCENARI, TRAFFICO,  
   VEICOLI, PERSONE 

Prof. Mauro Velardocchia 

- L’INTELLIGENZA ARTIFICIALE IN ITALIA:  
  STRATEGIE PRESENTI E PROSPETTIVE FUTURE 

Prof.ssa Barbara Caputo 

- NUOVE PROTESI COGNITIVE? I DATI AI TEMPI DELL’INTERNET     
  DELLE COSE 

Prof.ssa Anna Maria Mandalari 

- INNOVAZIONE, AI E IOT: RIFLESSIONI DEI PROFESSIONISTI 

Dottore Commercialista Paola Zambon 

- PRIVACY E GESTIONE DEI DATI, VALORE E RISCHI DI UNA SINERGIA 

Dott. Marco Gay 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

63

SECONDA SESSIONE* 

AI, SMART CITY, IOT, AUTO CONNESSE:  

FUTURO, INNOVAZIONE, LAVORO  

 

MOBILITÀ E DIGITALIZZAZIONE.  

SCENARI, TRAFFICO, VEICOLI E PERSONE 

Prof. Mauro Velardocchia 

Meccanica del veicolo e sistemi di sicurezza attiva, Dipartimento  

di Ingegneria meccanica aeropsaziale, Politecnico di Torino 

 
Sommario 
La mobilità è il risultato di una molteplicità di esigenze e contributi 
di natura tecnologica, giuridica, sociale, che da tempo superano l’obiettivo 
definito dal perimetro classico della viabilità e della sicurezza.  

Il tema, che si inquadra nella disciplina costituzionale della libertà di 
circolazione, oggi si estende ad ambiti quali le politiche dei trasporti, la salute, 
la logistica, i mezzi stessi più adeguati ad assicurare gli spostamenti.  

Si  tratta  di  temi  sottoposti  a  continue  evoluzioni  settoriali, 
chiamati ad interagire a favore del miglioramento dei molti obiettivi che 
la parola mobilità racchiude, affrontando complesse questioni economiche 
e sociali. 

Rispetto alla mobilità, la digitalizzazione delle informazioni può essere 
considerata  il  comune  linguaggio  tecnico  che  consente  a  contesti  molto 
differenti  di  interagire  efficacemente  elaborando  dati  in  un  formato 
matematico comune. Diviene così possibile integrare capacità e competenze 
varie, ciascuna influente sulla mobilità, valorizzando le peculiarità di ognuno 
degli ambiti che vi concorrono.  

Una delle conseguenze pratiche più evidenti di tale integrazione di 
competenze si manifesta nell’incremento del livello di automazione della 
mobilità stessa, per rispondere ad esigenze molto articolate in termini di 

* La sessione è stata moderata dalla dott.ssa Simona Burattini, Giornalista RAI TG2

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

65

sicurezza,  flussi  di  traffico,  emissioni,  mezzi  di  trasporto,  pianificazione 
territoriale, logistica, ecc.  

Lo  sviluppo  dei  veicoli  presenta  riconoscibili  tappe  evolutive  in 
relazione  alle  tecnologie.  Sino  agli  anni  ’70  la  dinamica  di  un  veicolo  si 
presenta  interamente  dipendente  dal  guidatore.  Successivamente,  i  primi 
sistemi di controllo elettronico del motore e degli impianti frenanti (ABS) 
danno origine ad una pluralità di sistemi di assistenza alla guida (ADAS). Il 
veicolo, ormai sensorizzato, sino alla fine del ‘900 è però ancora privo di 
comunicazione con il mondo esterno e la focalizzazione è sulla sicurezza 
funzionale (safety). Nel primo decennio degli anni 2000 il veicolo inizia a 
comunicare con l’esterno (smartphone, mappe per navigazione).  

Si introducono georeferenziazione e sensori (radar, lidar, telecamere) 
per fornire ai sistemi di controllo del veicolo informazioni su traffico, persone 
e segnaletica intorno al veicolo e sviluppare di conseguenza gli ADAS attuali. 
Si  rilevano  accessi  malintenzionati  alla  rete  informatica  di  bordo,  con 
conseguenze sul controllo dinamico del veicolo. La focalizzazione tecnologica 
si estende così alla security.  

Di recente compaiono sistemi in grado di rilevare anche l’interno del 
veicolo,  per  osservare  sia  il  comportamento  del  guidatore  (incipiente 
addormentamento, stato di ebbrezza, ecc.) sia dei passeggeri.  

La  focalizzazione  tecnologica  inizia  a  recepire  necessariamente  le 

direttive sulla privacy.  

Analogo 

sviluppo 

tecnologico  accompagna  negli  anni 

la 
digitalizzazione degli scenari ambientali di traffico (si pensi alle mappe), la 
georefenziazione dei veicoli con crescente precisione, la trasmissione di grandi 
quantità di dati attraverso le reti di radionavigazione, la progettazione delle 
infrastrutture viarie.  

A  questi  sviluppi  tecnologici  si  accompagna  l’evoluzione  delle 

normative, che ne disciplinano l’impiego a favore dell’interesse collettivo.  

Si giunge così alla situazione attuale, con uno scenario tecnologico in 
cui vi è grande abbondanza di dati, acquisibili in forma digitale dalle fonti 
più varie: amministrazioni pubbliche, reti di comunicazione, veicoli, persone, 
infrastrutture, ecc.  

66

LA PROTEZIONE DEI DATI. DA 25 ANNI LA BUSSOLA DEL FUTURO 

La digitalizzazione è pertanto applicata a più ambiti e livelli: veicolo, 

infrastruttura, ambiente, giuridico, economico, ecc.  

Sempliﬁcando, si possono individuare essenzialmente quattro ambiti di 
digitalizzazione, di cui il primo è il contesto della mobilità, in termini di gestione 
dei segnali e dei dati delle infrastrutture: mappe tridimensionali, deﬁnizione 
scenari ambientali, acquisizione ﬂussi mobilità, regolamentazioni, ecc.  

Il secondo è la riproduzione realistica del traffico generato da qualsiasi 

veicolo, persona o animale, che acceda all’infrastruttura stradale. 

Il terzo è costituito dall’ambito della descrizione delle caratteristiche 
e della dinamica dei veicoli, più o meno equipaggiati con sistemi automatici, 
e dei guidatori.  

Il quarto riguarda le reti di comunicazione e di radionavigazione. Si 
prospetta una crescente rilevanza della capacità di gestire grandi quantità di 
dati (IA) e di integrare un quadro normativo in prevedibile evoluzione. 

Le normative evolvono recependo il potenziale che l’integrazione delle 

tecnologie riassunte sopra porta con sé.  

Ad esempio, il Regolamento UE 2019/2144 prevede la dotazione 
obbligatoria di vari ADAS (oltre a ABS e ESC, già obbligatori) e della scatola 
nera  sui  nuovi  veicoli  passeggeri  a  partire  dal  6  luglio  2022  per  rilascio 
dell’omologazione  UE,  dal  7 
luglio  2024  per  i  veicoli  di  nuova 
immatricolazione, dal 2029 per i mezzi pesanti.  

Tra  i  sistemi  ADAS  obbligatori  dal  2022  si  ricordano  la  frenata 
automatica di emergenza (AEB), il mantenimento di corsia (Emergency Lane 
Keeping  -  ELK),  il  monitoraggio  della  sonnolenza  e  riconoscimento  della 
distrazione del conducente (DMS), l’ausilio al mantenimento della velocità più 
idonea (Intelligent Speed Assistance - ISA), l’interfaccia di installazione di 
dispositivi di tipo alcolock, la segnalazione di arresto di emergenza e rilevamento 
in retromarcia, il registratore di dati di evento (c.d. scatola nera), ecc.  

Si tratta di un’evoluzione tecnologica che ha importanti implicazioni 
incidenti  o 

in  caso  di  violazioni, 

tema  della  responsabilità 

sul 
malfunzionamenti.  

Per quanto riguarda le crescenti implicazioni sulla privacy, si pone 
l’obbligo del suo rispetto, assicurando una chiara gestione dei dati in termini 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

67

di analisi, trattamento, conservazione, flusso dai dispositivi di bordo e di 
comunicazione verso i centri di gestione dei dati stessi.  

E’ prevedibile che l’evoluzione della mobilità sarà progressiva e molto 

graduale.  

Quanto indicato in precedenza comporta la necessità di uno sviluppo 
parallelo di diverse tecnologie, competenze, regolamentazioni e modalità di 
verifica che rendano sicuro, vantaggioso e sostenibile l’intero processo.  

Esiste  il  problema  di  definire  chi  sosterrà  il  costo  di  questo 

cambiamento.  

Obiettivi  ambientali,  di  sicurezza  ed  economici,  sono  comunque 

destinati a continuare a mantenere questa tendenza.  

Ciò comporterà, insieme a quelle strettamente tecnologiche, crescenti 

sfide legate alla privacy. 

C’è infine da chiedersi se ci si stia preparando a considerare la persona 
nella prospettiva di una mobilità diretta verso una crescente automazione. Se 
la risposta è affermativa, con quali metodologie. 

La  presentazione  introduce  per  questo  all’impiego  di  simulatori 
dinamici  come  sistemi  di  sviluppo  dei  veicoli,  talvolta  utilizzati  per  la 
formazione di guidatori professionali, in grado di verificare come il guidatore 
interagirà  con  un  qualunque  scenario  di  traffico,  rete  di  comunicazione, 
allestimento veicolo, condizione meteo, ecc., in condizioni di sicurezza e 
ripetibilità di qualunque situazione di guida.  

E’ una metodologia basata sulla digitalizzazione di quanto concorre 
alla mobilità, che consente di analizzare preventivamente gli effetti introdotti 
dall’evoluzione di uno qualsiasi degli elementi presentati.  

L’analisi del flusso dei dati che permette a tali sistemi di simulazione 
dinamica di riprodurre in sicurezza quanto potrà effettivamente avvenire in 
uno  scenario  di  mobilità,  si  pensa  che  possa  consentire  di  verificare 
preventivamente  in  un  ambiente  di  laboratorio  anche  le  modalità  di 
trattamento dei dati stessi al fine di confermare il rispetto delle norme sulla 
privacy. 

68

LA PROTEZIONE DEI DATI. DA 25 ANNI LA BUSSOLA DEL FUTURO 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

69

70

LA PROTEZIONE DEI DATI. DA 25 ANNI LA BUSSOLA DEL FUTURO 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

71

72

LA PROTEZIONE DEI DATI. DA 25 ANNI LA BUSSOLA DEL FUTURO 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

73

L’INTELLIGENZA ARTIFICIALE IN ITALIA:  
STRATEGIE PRESENTI E PROSPETTIVE FUTURE 

Barbara Caputo 

Professoressa di Intelligenza Artiﬁciale, Politecnico di Torino 

 

L’Intelligenza Artificiale e’ senza dubbio la scienza le cui ricadute 
tecnologiche avranno l’ impatto trasformativo piu’ dirompente sull’economia, 
la società, la sicurezza, la difesa e gli equilibri geopolitici a livello mondiale 
nel  ventunesimo  secolo.  Una  tecnologia  dagli  effetti  così  dirompenti  va 
presidiata a vari livelli: scientifico, tecnico, legislativo e strategico.  

Per questo motivo tutti i paesi industrializzati (e non solo) hanno 
dedicato negli ultimi 5 anni grande attenzione al tema, dotandosi di strategie 
Nazionali per pianificare investimenti a supporto di politiche di sviluppo. 
Parimenti,  diversi  attori  internazionali  hanno  promosso  la  creazione  di 
associazioni e tavoli permanenti sull'Intelligenza Artificiale, per cercare di 
costruire  un  linguaggio  comune  con  cui  dialogare  su  questo  tema,  e 
individuare principi condivisi per governare il suo sviluppo.  

L’Italia non ha fatto eccezione, e nel 2021 il paese si e’ dotato di un 
Programma Strategico per l'Intelligenza Artificiale 2022-2024. Il documento, 
frutto della collaborazione del Ministero dell’Universita’ e della Ricerca, del 
Ministero  dello  Sviluppo  Economico  e  del  Ministro  per  l’innovazione 
tecnologica  e  la  transizione  digitale,  individua  ventiquattro  politiche 
strategiche per il potenziamento del sistema dell’Intelligenza Artificiale in 
Italia.  

La visione complessiva e’, in linea con la Strategia Europea sul tema, 
quella di una IA che metta l’uomo al centro, individuando nella formazione, 
la ricerca di base e l'innovazione i tre pilastri fondamentali intorno ai quali 
strutturare le 24 linee di intervento. Alcune delle azioni identificate dalla 
strategia, come la nascita del dottorato nazionale in intelligenza artificiale e 
la nascita di un ecosistema diffuso di ricerca sponsorizzato dai fondi  PNRR 
sono in corso, altre sono in procinto di partire, come il centro di AI per 
automotive e aerospazio che dovrebbe fare da catalizzatore per l’innovazione 
in questi due settori strategici per l’economia nazionale.  

74

LA PROTEZIONE DEI DATI. DA 25 ANNI LA BUSSOLA DEL FUTURO 

E’  però  importante  essere  consapevoli  che  l'attuale  Programma 
Strategico e’ stato concepito in piena emergenza pandemica, immaginando 
un futuro post-covid di grande ripresa economica su scala globale.  

Quel futuro immaginato non si e’ realizzato.  
Ci troviamo ormai in un mondo diverso, con equilibri geopolitici 
radicalmente  diversi  e  una  nuova  prospettiva  di  futuro.  E’  fondamentale 
iniziare  a  lavorare  ora  al  nuovo  Programma  Strategico  per  l'Intelligenza 
Artificiale  2025-2027,  un  programma  che  tenga  conto  di  questo  mutato 
contesto mondiale e che venga sviluppato coinvolgendo il mondo accademico 
così  come  quello  produttivo,  i  vertici  della  sicurezza  e  della  difesa,  e  la 
Pubblica Amministrazione nella sua totalita’.  

E’  altresi’  cruciale  avviare  una  riflessione  sull’opportunita’  di 
riconoscere all’Intelligenza Artificiale l’importanza strategica  che e’ stata 
riconosciuta alla Cybersecurity e all'Aerospazio, riconoscimento che porti ad 
assegnare sull’Intelligenza Artificiale i poteri di indirizzo, coordinamento, 
programmazione e vigilanza alla Presidenza del Consiglio dei Ministri. 

I recenti fatti di cronaca, con il lancio su scala mondiale di ChatGPT 
da parte di OpenAI, l’enfasi sfrenata e interessata rispetto alle sue capacita’ di 
generare automaticamente testi e rispondere a richieste ad amplissimo spettro 
da  parte  degli  utenti  in  maniera  piu’  o  meno  competente;  l’emergere  di 
criticita’ in termini di veridicita’ e affidabilità del contenuto di tali testi e la 
reazione del Garante per la Protezione dei Dati Personali a difesa dei diritti 
dei  cittadini  e  dei  minori,  fanno  capire  come  la  partita  dell’Intelligenza 
Artificiale sia complessa e solo all’inizio.  

L’auspicio è che l’Italia possa reagire con prontezza a questa sfida e 
diventare  punto  di  riferimento  e  pungolo  critico  a  livello  mondiale  ed 
europeo, dove ormai da troppo tempo si attende l’emanazione di una proposta 
di regolamento nella forma dell’AI Act.

CONVEGNO DI APERTURA DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

75

NUOVE PROTESI COGNITIVE?  

I DATI AI TEMPI DELL’ INTERNET OF THINGS 

Prof.ssa Anna Maria Mandalari  
Professoressa presso l’Institute for Security  

Science and Technology dell’Imperial College di Londra 

 

Sappiamo che qualsiasi oggetto al giorno d'oggi può essere connesso 
a Internet dagli altoparlanti intelligenti alle camere di sicurezza, anche il 
frigorifero può essere connesso a Internet. Chiamiamo questi dispositivi 
Internet of Things (IoT). 

L’Internet delle cose è uno strumento molto potente e ci permette 

di vivere una vita comoda.  

Ma  perché  costano  così  poco  e  qual  è  il  vero  valore  che  ci 

restituiscono?  

È proprio qui che è iniziato il mio viaggio di ricerca, volevo capire 

cosa stiamo invisibilmente offrendo in cambio a questi dispositivi. 

In questo contesto, dobbiamo considerare tre passi fondamentali: 
1 )Privacy contro espedienti minori. 
2) In che modo i dispositivi IoT espongono la privacy in una casa 
intelligente 
3) Qual è l’impatto che i dispositivi avranno in futuro. 
 
All'inizio di questo viaggio, abbiamo studiato come i dispositivi IoT 
trattano i dati degli utenti e esplorato in modo approfondito se violano la 
privacy dell’utente. La motivazione principale della ricerca in questione è che 
questi dispositivi sono considerati “black hole”, possono (per definizione) 
accedere a Internet e quindi possono esporre informazioni private.  

Inoltre, vi è una mancanza di comprensione su quali informazioni 
espongono, su quando le espongono e a chi. Non sono chiare le differenze 
regionali nelle normative (ad es. il GDPR è presente in Europa ma non è 
disponibile all'estero). 

La nostra prima ricerca include i seguenti punti:  
1) Quali sono le destinazioni contattate dai dispositivi IoT? 

76

LA PROTEZIONE DEI DATI. DA 25 ANNI LA BUSSOLA DEL FUTURO 

2) Quali informazioni vengono inviate? 
3) Si comportano in modo inaspettato? 
 
Per rispondere a queste domande, abbiamo acquistato più di 200 
dispositivi diversi, dagli elettrodomestici alle camere intelligenti, agli hub 
intelligenti  e  altri  dispositivi  di  automazione  domestica  e  li  abbiamo 
posizionati presso l’Imperial College di Londra e in un appartamento-
studio  della  Northeastern  University  (NEU).  Il  laboratorio  IoT  dell’ 
Imperial College è gestito da me e dal Professore Hamed Haddadi, mentre 
quello di NEU è mantenuto dal ricercatore italiano Daniel Dubois e dal 
Professore David Choffnes.  

 
La nostra metodologia di ricerca si basa sulla raccolta del traffico 
Internet  prodotto  da  questi  dispositivi  e  l'esecuzione  automatica  di 
esperimenti ripetibili su larga scala. La Figura 1 mostra i laboratori in Gran 
Bretagna e Stati Uniti.  

Figura 1: Laboratori IoT in Gran Bretagna e Stati Uniti.

 
La raccolta dei dati avviene sul router, il router distingue il traffico 
per  dispositivo  e  per  esperimenti;  quindi  il  comportamento  del 
dispositivo è completamente isolato. 

Come mostrato nella Figura 2, da una prima indagine, abbiamo visto 
che la maggior parte del traffico dal laboratorio del Regno Unito va negli Stati 
Uniti o in Cina.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

77

Figura 2: Diagramma del traﬃco Internet dei dispositivi.

Il  traffico  proveniente  da  molte  categorie  di  dispositivi  IoT  viene 

inviato al di fuori delle giurisdizioni sulla privacy del nostro laboratorio. 

 
Abbiamo riscontrato altre violazioni della privacy, ad esempio: 
1)  Alcuni  citofoni  intelligenti  registravano  ad  ogni  movimento  e 
rimandavano la registrazione al server cloud di un altro paese anche se 
questo era stato disabilitato nell'app. 
2)  Le  smart TV  contattavano  Facebook,  Netflix,  Google  e  alcuni 
tracker pubblicitari. 
3) Gli altoparlanti intelligenti si attivavano senza pronunciare la parola 
chiave.  
 
Abbiamo poi studiato in maniera più approfondita il comportamento 
degli altoparlanti intelligenti, per capire se si attivavano senza il permesso 
dell’utente.  

Dai nostri esperimenti è emerso che gli altoparlanti intelligenti spesso 
si attivano in modo del tutto inaspettato, con parole chiave simili alla parola 

78

LA PROTEZIONE DEI DATI. DA 25 ANNI LA BUSSOLA DEL FUTURO 

chiave di attivazione, arrivando a attivarsi in modo errato per un massimo di 
10 secondi. 

Abbiamo scoperto inoltre che la maggior parte del traffico non viene 

inviato al produttore, ma a “terze parti”, come tracker e inserzionisti. 

Spesso il contratto stabilito con il produttore consente loro di trasferire 
i tuoi dati a parti terze, ma l’utente non ne è a conoscenza, in quanto i termini 
e le condizioni sono troppo vaghe. Ciò produce un rischio per la privacy.  

 
I problemi principali sono molteplici: 

1) Profilazione - Basata sui dispositivi e sul traffico dai dispositivi. 
Terze parti possono creare un profilo unico dell’utente. Preferenze, 
interessi, è facile capire cosa piace all’utente e influenzare scelte 
future.  
2) Il rischio maggiore è la cosiddetta “influenza di massa”. 
3) Il segnale vocale è anche una ricca risorsa per aziende terze, poiché 
rivela diversi possibili stati di un utente, come stato emotivo, livelli 
di stress, condizione fisica, età, sesso e tratti personali. I fornitori di 
servizi possono creare un profilo molto accurato della categoria 
demografica di un utente, delle preferenze personali e questo può 
compromettere la privacy. 
 

Quando pensiamo al futuro di questi dispositivi, sappiamo che saranno 
molto più soﬁsticati. Cosa succederà quando questi dispositivi diventeranno più 
simili a protesi cognitive? Aiutando l’utente a prendere decisioni sugli argomenti 
più  intimi.  Con  l'accesso  ai  dati  dell’utente  le  piattaforme  tecnologiche 
impareranno  le  preferenze,  anticiperanno  i  bisogni  e  comportamenti, 
monitoreranno la salute. Ma in realtà in questo futuro potrebbero emergere 
piattaforme che usano i dati dell’utente per il motivo sbagliato. 

Nella mia visione del futuro dei dispositivi IoT, il controllo sarà di 
nuovo nelle mani del consumatore. L’utente sarà consapevole di quando le 
informazioni vengono utilizzate in modo negativo o per scopi poco chiari. 

Tutti  i  dispositivi  IoT  in    uso  saranno  certificati  e  affidabili  con 
soluzioni  non  più  presenti  nel  cloud  ma  vicino  agli  utenti,  nell’edge.   

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

79

I  produttori  dovranno  dichiarare  le  destinazioni  che  i  dispositivi  stanno 
contattando e i motivi per cui stanno contattando destinazioni specifiche (in 
particolare terze parti). I certificati includeranno sicurezza, privacy, consumo 
energetico. La Figura 3 mostra un prototipo di certificato IoT. 

Figura 3: Prototipo di certiﬁcato IoT.

 
 
Ad Imperial stiamo inoltre sviluppando un software che permette di 
proteggere la privacy e la sicurezza dell’utente. Dalla nostra analisi è emerso 
che parte del traffico IoT è essenziale per far funzionare il dispositivo e parte 
non  è  essenziale,  abbiamo  quindi  sviluppato  un  software  che  permette  di 
“bloccare”  alcune  comunicazioni  non  essenziali  e  continuare  a  utilizzare 
perfettamente il dispositivo. Questo software funzionante nel router di casa 
prende il nome di IoTrim (Figura 4). 

80

LA PROTEZIONE DEI DATI. DA 25 ANNI LA BUSSOLA DEL FUTURO 

Figura 4: IoTrim.

IoTrim,  utilizzando  tecniche  di  intelligenza  artificiale,  identifica 
automaticamente tutti i dispositivi collegati al router degli utenti e il traffico 
non  essenziale,  proteggendo  così  la  privacy  e  la  sicurezza  dell’utente  e 
mantenendo le connessioni IoT private e sicure.  

 
 
 
 
 
 
 
 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

81

INNOVAZIONE, AI & IOT: RIFLESSIONI DEI PROFESSIONISTI 

Dottore Commercialista Paola Zambon 

Tavolo congiunto GDPR Ordine Dottori Commercialisti  

ed Esperti contabili, Avvocati ed Ingegneri di Torino 

 
Nella sessione dedicata all’IoT ed all’IA ed all’innovazione è intervenuta 
Paola  Zambon  che,  a  nome  del  Tavolo  congiunto  GDPR  degli  Ordini 
Professionali  di Torino  (Dottori  Commercialisti,  Avvocati,  Ingegneri),  ha 
apportato riflessioni in tema di IA ed IoT dei professionisti del Tavolo stesso. 
La relatrice ha esordito ringraziando le autorità presenti ed apportando 
il saluto dei presidenti degli Ordini professionali e ha quindi ricordato che 
Tavolo stesso per primo in Italia è nato per apportare supporto a professionisti 
ed  imprese  nei  chiarimenti  operativi  del  GDPR  in  linea  con  le  migliori 
interpretazioni del diritto di impresa e seguendo sempre le linee dell’Autorità 
Garante. 

La tecnologia dovrebbe sempre essere posta al servizio delle persone in 
piena sicurezza e nel rispetto dei valori e dei diritti fondamentali dell’UE, anche 
secondo il più recente indirizzo europeo, nonostante il sempre più stretto 
interfacciamento tra uomo-macchina-ambiente.  

La trasformazione digitale antropocentrica e sostenibile, dunque, 
è ciò che le imprese si prefiggono di raggiungere con il valore aggiunto che 
possono apportare i sistemi di intelligenza artificiale, taluni anche con l’utilizzo 
dei big data, ma vi sono ancora cammini da percorrere su alcune problematiche 
(es.: la carenza del reperimento delle competenze adeguate sul mercato (sia di 
tecnici che di professionisti), i pericoli della manipolazione sociale e della 
sorveglianza di massa). 

Il principio di responsabilizzazione deve riguardare sia le imprese che 
le  persone,  oggigiorno  rese  sempre  più  informate  sui  rischi  derivanti  dal 
trattamento dei propri dati personali ma spesso ancora poco consapevoli degli 
effetti che gli stessi possono avere nella loro vita, sia per sottovalutazione che 
per l’opacità stessa dei modelli presenti sul mercato.  

Il diritto dell’impresa è ormai da anni permeato sempre più da agenti 
intelligenti e da sistemi di intelligenza artiﬁciale, in cui il modello europeo si 

82

LA PROTEZIONE DEI DATI. DA 25 ANNI LA BUSSOLA DEL FUTURO 

preﬁgge  essere  antropocentrico,  etico,  equo,  sicuro,  aﬃdabile  e  sostenibile.   
In tale ottica, la professionista evidenzia che il quadro macroeconomico delle 
aziende italiane non gode di ottimo posizionamento internazionale poiché gli 
investimenti privati massivi sono soprattutto eﬀettuati dall’estero (es. USA, 
Cina). La circolazione dei dati avviene ed è avvenuta soprattutto tramite l’utilizzo 
di  IoT,  poiché  anche  a  causa  della  pandemia,  le  persone  hanno  cambiato 
abitudini e stili di vita ed è cresciuto esponenzialmente il ricorso a piattaforme 
non europee per molti tipi di servizi. Non può fare a meno di notare che la 
“dichiarazione sui diritti digitali” a livello europeo innesta un’importante pietra 
miliare, ad integrazione di principi già esistenti da considerarsi un tentativo di 
innovazione europea alla ricerca del compromesso tra modelli internazionali 
diversi per cultura e per diﬀerente status di evoluzione tecnologica. I nuovi 
«virtual world» devono incorporare i valori europei sin dall'inizio in modo che 
le persone si possano considerare protette come se fossero nel mondo reale. 

La deﬁnizione stessa di intelligenza artiﬁciale è molto dibattuta e di 
importanza strategica sul mercato. Nella ricerca di “standard” per tale tematica da 
attuare con particolare attenzione all’uomo, si ritiene essenziale il coinvolgimento 
dei Professionisti che abbiano maturato esperienza operativa su tali tematiche 
anche a ﬁanco di PMI (che spesso faticano proprio ad inserirsi in tali mercati). 

Ai fini dell’intervento, pertanto, dopo aver illustrato gli indubbi pregi 
che la tecnologia e l’IA possono apportare (es. nella ricerca scientifica inerenti 
alla salute, all’agricoltura, all’ambiente, ecc.), ha focalizzato l’attenzione su 
alcuni  ambiti  di  riflessione  che  possono  impattare  anche  sulla  corretta 
governance delle imprese, sempre più collegate a tali sistemi, sebbene non 
sempre accompagnata da una adeguata conoscenza del GDPR ed in generale 
delle norme ad essi applicabili. 

Tali macrotematiche sono: 

1. la corretta governance per l’impresa che attua/adotta sistemi  
di IA 
2. design etico e privacy by default e trasparenza algoritmica 
3. la non discriminazione nei sistemi di IA e l’”innesto”  
della cultura della diversità e l’inclusione 
4. la sostenibilità. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

83

La corretta governance per l’impresa che attua/adotta sistemi IA

 

 

 

Cosa può essere ritenuto essenziale 
in una società che produce o adotta 

sistemi di intelligenza artificiale

Alcune problematiche sulle  

quali riflettere

 
- Principi Privacy by design e  
by default  
- Diritto all'informazione degli 
interessati e applicazione del 
principio di trasparenza 
- Intervento umano nelle decisioni 
automatizzate 
- Consapevolezza degli utenti delle 
informazioni di profilazioni 
ottenute dai metadati incrociati 
(reazioni emotive, capacità 
cognitive, salute mentale, 
preferenze, gusti di ogni tipo, 
consumi, ecc.) 
- Servizio garantito (per non 
rischiare la mancata disponibilità 
dei dati che potrebbe essere molto 
pericolosa) 
- Accountability 
- Applicazione di garanzie di 
qualità e di design etico 

 
- Problemi legati alle skills: spesso 
mancano le competenze ed i profili 
adeguati 
- Problemi legati alla sicurezza: 
un attacco agli IoB può mettere a 
serio rischio la salute delle persone, 
anche la loro vita, sorveglianza di 
massa 
- Problemi legati alla socialità: 
manipolazione sociale, modifica e 
influenza sul comportamento 
umano, ecc. 
- Problemi legati alla 
concorrenza: il controllo sui dati 
IoT potrebbe creare un rischio di 
vendor lock-in e di dipendenza 
degli utenti da pochi produttori 
- Problemi legati alla sostenibilità 
ambientale: il consumo di energia 
previsto questi servizi porta ad un 
aumento di CO2 
- Problemi legati all’inclusione: 
spesso le donne non hanno 
competenze in IA, discriminazioni 
algoritmiche, disinformazione, ecc. 

84

LA PROTEZIONE DEI DATI. DA 25 ANNI LA BUSSOLA DEL FUTURO 

Il “design etico” in tema di imprese governate da o adottanti sistemi 
di intelligenza artificiale dovrebbe essere inerente non solo ai noti principi della 
privacy  by  design  e  by  default,  ma  conglobare  anche  un  realistico  modello 
implementativo di etica, in modo che risulti affidabile. I modelli organizzativi 
in tal senso spesso riportano codici etici che non funzionano per diversi motivi: 
carenza di risorse atte a farlo funzionare, opacità nel processo decisionale, 
mancanza  di  indipendenza  con  l’organo  di  amministrazione  e,  spesso, 
ignoranza delle norme applicabili con presenza (se non assenza) di comitati 
che, se funzionano, non vengono ascoltati. In questo senso come Tavolo sia in 
qualità  di  giuristi  di  impresa  (commercialisti  ed  avvocati)  che  di  tecnici 
(ingegneri) è notevole il valore aggiunto che possiamo apportare al mercato 
anche a livello di responsabile consapevolezza.  

Inoltre,  si  rimarca  il  focus  sull’importanza  del  corretto  modo  di 
contemperare  il  metodo  con  il  quale  il  training  effettuato  incida  sulla 
complessità decisionale e sulla trasparenza algoritmica (anche per scongiurare 
approcci  GiGo-istici,  che  sarebbero  peraltro  anche  contrari  ai  principi  di 
responsabilità  sociale)  di  consueto  tutelata  dal  segreto  commerciale  con 
l’opacità  dei  modelli  decisionali  rinvenibili  sul  mercato,  evitando  anche 
l’utilizzo  di  dark  pattern  che  rendono  volutamente  difficile  agli  utenti 
comprendere i rischi nei quali potrebbero incorrere.  

L’algocrazia  non  dovrebbe  portare  peraltro  alla  disinformazione:  è 
importante il ruolo che possono avere anche i professionisti per segnalare 
contenuti tecnici non appropriati soprattutto a danno delle società. 

Un’altra grande sfida è rappresentata dal diritto alla parità di genere 
ed  in  generale  al  divieto  di  discriminazione  che  spesso  si  ritrova  violato 
nell’applicazione dell’IA. «Gli algoritmi e l'apprendimento automatico ad essi 
correlato, se non sufficientemente trasparenti e robusti, rischiano di riprodurre, 
amplificare o contribuire a pregiudizi di genere di cui i programmatori possono 
non essere a conoscenza o che sono il risultato di una specifica selezione di 
dati.» Ad esempio, gli studi effettuati su campioni clinici e sanitari si basano 
di consueto su soggetti maschi bianchi (dunque è probabile che non siano 
adatti ad altri generi e alle persone di diverso colore). 

Anche  da  quanto  emerso  dall’esperienza  dell’Associazione  ICT 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

85

Dott.Com ai cui eventi il Tavolo partecipa, il pregiudizio di genere nel processo 
decisionale algoritmico non si esplica solo in mancanza di adozione di corrette 
valutazioni da effettuare a livello progettuale, ma si ritrova anche sul mercato 
per la mancanza di diversità tra i professionisti che progettano, programmano, 
ingegnerizzano  ed  effettuano  manutenzioni  su  tecnologie  di  intelligenza 
artificiale.  Si  segnala  inoltre  la  difficoltà  oggettiva  sia  in  termini  di 
addestramento che di monitoraggio sui processi collegati a sistemi di IA, quali 
ad esempio criteri consolidati nella misurazione di “bias” multimodali o la 
difficoltà di esercitare il diritto all’oblio nel machine learning. In molte imprese 
tecnologiche, la leadership è unicamente appartenente al genere maschile e non 
vi è conoscenza né competenza in tema di diversità e di inclusione.  

Alcuni agenti intelligenti hanno anche un grande impatto sociale ed il 
rischio di sorveglianza sociale “di genere” è sempre alle porte. Ad esempio, negli 
USA alcune donne hanno disinstallato le app relative al ciclo mestruale per 
non  poter  essere  libere  di  abortire  (in  alcuni  Stati  l’aborto  è  considerato 
illegale). Alcune società hanno così deciso di effettuare la cancellazione dalla 
cronologia della geolocalizzazione quando la persona si reca in una clinica per 
l'aborto, un rifugio contro la violenza domestica o altri luoghi simili.   

Infine, nell’ottica della sostenibilità, si ritiene utile comprendere anche 
l’impatto ambientale e sociale, anche in relazione al mutamento dei profili e 
dei metodi di lavoro, che il sistema di intelligenza artificiale, adottato da 
un’impresa, apporta alla collettività e dunque anche valutare i benefici che 
produce  rispetto  al  consumo  di  energia  previsto  per  questi  servizi  che  di 
consueto portano ad un aumento di CO2 (rischio climatico ed ambientale). 
In tale ottica, i Commercialisti sono già avvezzi a trattare le informazioni non 
finanziarie relative alle imprese che, nel principio di continuità aziendale, 
saranno  sempre  più  virate  agli  obiettivi  Esg,  nel  più  ampio  quadro  della 
responsabilità  sociale  dell’impresa  finora  lasciata  perlopiù  alla  libera 
discrezionalità imprenditoriale, ma che, con l’incessante fiorire di norme che 
impattano sulla trasformazione digitale dell’impresa stessa, sta diventando 
sempre più complessa. Saranno importanti anche le informazioni concernenti 
il capitale intellettuale, umano, sociale e relazionale. 

E’ importante inoltre coinvolgere anche i Professionisti nell’adozione 

86

LA PROTEZIONE DEI DATI. DA 25 ANNI LA BUSSOLA DEL FUTURO 

delle norme tecniche in quanto si ritiene essenziale la presenza di competenze 
trasversali per evidenziare alcuni aspetti che di consueto non vengono valutati 
dai tecnici quali ad esempio: 

• qualità del dato ed accountability: non dovrebbe essere associata a 
mere norme tecniche proposte sul mercato ma anche alla sostenibilità, 
all’inclusione tenendo conto dell’impatto informativo non finanziario. 
Il  data  scientist  (raro  a  trovarsi  nel  mercato)  ha  bisogno  di  essere 
affiancato  da  figure  professionali  che  possano  trasferirgli  altre 
competenze anche nella costruzione della «data policy»; 
•  conservazione:  di  consueto  questo  aspetto  viene  ampiamente 
sottovalutato anche in termini di adeguamento normativo tecnico (non 
solo in riferimento alla normativa sulla privacy) 
• standard sì ma con attenzione: rischio del proliferare di troppe 
proposte  di  standard  e  troppi  interpreti  sul  mercato:  andrebbero 
attentamente  valutati.  Mentre  alcuni  sono  utili,  altri  potrebbero 
diventare strumenti normativi di fatto rigidi, disattendendo il concetto 
di «accountability» stesso che potrebbero portare alla fioritura di nuovi 
casi alla Corte di Giustizia Ue. Importante comprendere chi valuterà 
di fatto la conformità alcuni sistemi, specie se inerenti l’IA. Infine, i 
dati possono portare un valore aggiunto se sono costruiti da team 
adeguati (non solo tecnici ma anche professionisti con esperienza nella 
gestione del dato e nella privacy). 
Infine, ricordando come i Professionisti ed in particolare i Dottori 
Commercialisti, gli Avvocati e gli Ingegneri di Torino sono disponibili e pronti 
ad aiutare le pmi alla trasformazione digitale, antropocentrica e sostenibile, si 
è rinviato al convegno del 18 novembre 2022 presso il Politecnico di Torino 
organizzato  come  sempre  dall’Associazione  ICT  Dott.Com  al  quale  ha 
partecipato l’Autorità Garante (Dr Agostino Ghiglia), evento nel quale peraltro 
sono stati ripresi alcuni di tali concetti. 

 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

87

PRIVACY E GESTIONE DEI DATI, VALORE E RISCHI DI UNA SINERGIA 

Dott. Marco Gay 

Presidente Confindustria Piemonte e ANITEC-ASSINFORM 

 
Gentili colleghi, autorevoli relatori,  
è  un  vero  piacere  essere  qui  con  voi  oggi.  Il  25°  anniversario 
dell’istituzione del Garante per la protezione dei dati personali ci dà l’occasione 
di riflettere e confrontarci sul futuro che i dati avranno nell’economia e nella 
società.  Ciò  che  vorrei  mettere  a  fuoco  è  il  ruolo  che  avrà  l’impresa  nel 
proteggerli e valorizzarli. 

La  transizione  digitale  coinvolge  in  modo  pervasivo  la  società  e 
l’economia. Dalla città, alla fabbrica, all’abitazione, prodotti e servizi sono 
sempre più evoluti, versatili ed efficienti.  

Rispetto  solo  a  pochi  anni  fa  la  mole  di  dati  che  produciamo  è 
impressionante.  Questo  soprattutto  a  causa  di  IoT  e  dispositivi  connessi, 
tecnologie diffusissime sia in ambito industriale che nella vita di tutti i giorni.  
Non è aumentato solo il volume dei dati, ma anche la nostra capacità 
di  sfruttarli.  Le  nuove  tecnologie  hanno  messo  le  basi  per  la  nascita  e  lo 
sviluppo della cosiddetta “Data Economy”.  

Sfruttare i dati, in modo sempre più fine ed efficace, va ben oltre la 
loro  monetizzazione,  abbiamo  a  che  fare  con  il  concetto,  più  ampio,  di 
creazione di valore. Una conseguenza avversa della possibilità di creare valore 
dai  dati  è  l’aumento  del  rischio  cibernetico.  Per  questo  motivo  bisogna 
moltiplicare gli sforzi per proteggere i dati che custodiamo.  

In  questo  quadro,  innovazione  e  regolazione  sono  due  elementi 
indispensabili, che, per quanto in tensione, hanno bisogno di sostenersi a 
vicenda.  

L’Unione  europea  ha  avviato  da  tempo  la  costruzione  di  una  sua 
“costituzione digitale”. Si è partiti con il GDPR, il Regolamento sui dati personali 
che si è aﬀermato come standard a livello globale sul trattamento dei dati, e si è 
proseguito ﬁno ad arrivare a proposte ambiziose come il Data Act e l’AI Act.  

Il  Regolamento  IA  rappresenta  il  primo  tentativo  di  regolare 
l’Intelligenza  Artificiale  a  livello  globale.  L’obiettivo  è  -  da  un  lato  -  di 

88

LA PROTEZIONE DEI DATI. DA 25 ANNI LA BUSSOLA DEL FUTURO 

stimolare l’innovazione nell’UE e - dall’altro - creare un ambiente di sviluppo 
affidabile e credibile per i cittadini. Un ecosistema dell’IA che metta l’”uomo 
al centro”.  

È  innegabile  che  l’Unione  europea  abbia  scelto  di  agire  sulla 
regolazione per partecipare alla corsa iniziata da USA e Cina, due superpotenze 
globali che oggi sono molto più avanti su ricerca investimenti e brevetti. 

Allo stesso tempo rimane un grosso rischio di inibire l’innovazione, e 
in particolare di sommergere PMI e Start-Up innovative di costi regolativi e 
burocrazia. Come sempre, quando si tratta di regolazione e di innovazione, 
per una policy che funzioni, il solo regolare non basta ed è anzi dannoso. 

Difatti, gli strumenti più promettenti per la protezione della privacy e 
per la sicurezza delle nostre vite online provengono dalla ricerca scientifica e 
dalle applicazioni tecnologiche di frontiera, come le soluzioni avanzate di IA 
in ambito Cybersecurity, l’Edge computing e i dati sintetici.  

- L’IA viene sempre più adottata nella Cybersecurity. Sappiamo bene 
come  questa  materia  oggi  sia  centrale  per  l’attività  di  qualsiasi 
impresa, anche le meno digitalizzate. Nei casi di attacchi avanzati le 
soluzioni di IA possono contribuire a individuare anomalie che 
fanno  sospettare  un  attacco  e  permettono  un  rilevamento 
tempestivo. 
-  In  ambito  di  calcolo  e  elaborazione  dati,  si  sta  affermando  il 
paradigma  dell’Edge  Computing,  una  tecnologia  che  garantisce 
importanti  vantaggi  in  termini  di  protezione  dei  dati.  Le 
informazioni restano nel perimetro aziendale, non necessitano un 
invio in aree centralizzate per essere elaborati ma possono essere 
processate direttamente vicino all’utente. 
- I dati sintetici sono sicuramente una soluzione di nicchia e di 
frontiera ma hanno un mercato in grandissima crescita. Le aziende, 
non  li  utilizzano  solo  per  allenare  algoritmi  di  IA  più  precisi  e 
performanti, ma anche per migliorare la compliance in materia di 
privacy. C’è una differenza abissale tra utilizzare dati sensibili, come 
quelli  biometrici,  provenienti  da  persone  reali  e  dati  biometrici 
sintetici generati da una rete neurale.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

89

In conclusione, la sicurezza delle nostre vite digitali non passa solo dalla 
regolazione, che ci deve essere ma che deve avere contorni definiti e non ostativi 
della libertà imprenditoriale, ma anche, e soprattutto, dall’innovazione.  

In questo senso l’industria ICT ha una funzione, di fatto, sociale. 
Essere  abilitatori  del  progresso  significa  impegnarsi  per  garantire  a  tutti  i 
cittadini le tecnologie più all’avanguardia e i più elevati standard di sicurezza 
in tutti i prodotti.  

 
 
 
 
 
 
 
 
 
 
 
 
 
 
 
 
 
 

90

LA PROTEZIONE DEI DATI. DA 25 ANNI LA BUSSOLA DEL FUTURO 

 
 
 

teRza SeSSione

 

il gaRante  
del futuRo

 

- INTERVENTO DEL Prof. Pasquale Stanzione 

Presidente del Garante per la protezione dei dati personali 

- SANITÀ DIGITALE E PROTEZIONE DEI DATI PERSONALI:  
   UN BINOMIO POSSIBILE 

Prof.ssa Ginevra Cerrina Feroni 
Vice Presidente del Garante per la protezione dei dati personali 

- METAVERSO, PRIVACY E FUTURO  

Prof. Guido Scorza 
Componente del Garante per la protezione dei dati personali 

 
 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

91

TERZA SESSIONE* 

IL GARANTE DEL FUTURO 

 

Prof. Pasquale Stanzione 

Presidente dell’Autorità Garante per la protezione dei dati personali 
 
Oggi abbiamo parlato dell'anniversario dei 25 anni del Garante. 
Elemento comune alle varie relazioni è la consapevolezza di quanto 
questi  25  anni  siano  stati  fondamentali  nel  delineare  un  governo 
dell’innovazione sostenibile in termini democratici. La stessa protezione dati 
ha subito un’evoluzione significativa, dal diritto di essere lasciati soli a diritto 
di  autodeterminazione  informativa,  che  si  esprime  nel  governo  sulla 
circolazione  dei  nostri  dati  personali.  Il  passaggio  dalla  privacy 
tradizionalmente intesa - come divieto d’ingerenza nella sfera privata - a diritto 
alla protezione dei dati è stato un po’ il filo rosso sotteso al dibattito. Si è 
sottolineato il valore dei dati personali quali frammenti del nostro io, diviso 
(nella frammentazione che ne provoca la rete) in tante micro-identità, riferite 
a una parte (e soltanto una parte) di noi, che ci rappresenta ma non del tutto: 
elettore, consumatore, minore, detenuto, malato, vittima e così via. 

La sfida di oggi è restituire integralità alla persona così frammentata e 
porla al centro dell’evoluzione tecnologica. Non a caso in sede di presentazione 
della relazione annuale si parlerà, il prossimo 7 luglio, di umanesimo digitale, 
ovvero dell’esigenza di funzionalizzazione dell’innovazione (che altrimenti 
sarebbe paradossalmente regressiva) alla tutela della persona. Presupposto di 
questo obiettivo è il governo consapevole della tecnica da parte dell’uomo,  
che non deve certo subire ma guidare l’innovazione, che in questo senso è un 
bene comune. E lo è nella misura in cui valorizzi diritti e libertà e non ne 
legittimi o, peggio, non ne amplifichi le violazioni (come avvenuto per le 
conseguenze discriminatorie dell’uso di alcuni algoritmi).  

* Il dott. Federico Monga, Vice Direttore de La Stampa. ha intervistato i membri del 
Collegio del Garante

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

93

Determinanti,  a  tal  fine,  sono  i  principi  di  trasparenza,  non 
discriminazione e diritto alla spiegazione della decisione algoritmica sanciti dal 
Gdpr. 

Traendo, dunque, le conclusioni dei vari interventi possiamo dire che 
il progresso va promosso ma con atteggiamento distante tanto dallo scientismo 
acritico e dal soluzionismo tecnologico, quanto dal neoluddismo. L’innovazione 
necessita dunque di un vero e proprio umanesimo digitale, che valorizzi il 
personalismo su cui si fonda la nostra Costituzione.  

 
Radici e orizzonti della protezione dei dati 
Riflettere sull’evoluzione della disciplina di protezione dati implica,  
al  contempo,  una  riflessione  sul  potere  e  sullo  Stato  di  diritto  oggi,  sulla 
capacità del secondo di assicurare un governo dell’innovazione che ne rifletta 
il sistema assiologico, affiancando dunque, alla rule of law, un altrettanto 
ineludibile rule of technology.  

Come  il  costituzionalismo  moderno  si  è  affermato  mediante  la 
progressiva costruzione dei limiti al potere statuale in funzione delle garanzie 
individuali,  così  oggi  il  processo  di  governo  dell’innovazione  non  può 
prescindere dalla definizione di alcune regole essenziali a tutela della persona, 
rispetto al nuovo assetto di poteri indotto dal digitale. 

Per comprendere appieno le implicazioni del potere performativo della 
tecnica  sulla  persona,  si  possono  assumere  come  paradigmatiche  alcune 
tematiche essenziali: l’identità e la sua rappresentazione in rete; la costruzione 
della personalità e la formazione dell’opinione pubblica; la tenuta delle garanzie 
individuali di fronte all’algocrazia.  

Il primo profilo consente, infatti, di evidenziare come il digitale abbia 
scardinato non soltanto il sistema di allocazione tradizionale del potere, ma 
anche il processo di costruzione dell’identità e, quindi, il suo rapporto con la 
libertà.  

Se il termine ‘identità’ è un singularia tantum è perché esso non è mai 
stato  concepito  che  al  singolare,  rappresentato  com’è  stato  da  coordinate 
tendenzialmente  immutabili  tra  cui  il  nome.  Le  nuove  tecnologie  hanno, 
invece,  reso  il  termine  “identità”  necessariamente  plurale,  affiancando 

94

LA PROTEZIONE DEI DATI. DA 25 ANNI LA BUSSOLA DEL FUTURO 

all’identità fisica anche un caleidoscopio di identità digitali che concorrono, 
fin quasi a prevalere, sulla prima (l’utente, l’elettore, il consumatore ecc.).  

Su questo terreno, la protezione dati ha svolto un ruolo centrale di 
“ricomposizione dell’Io diviso”, polverizzato nei mille frammenti dispersi in 
rete, a garanzia della rappresentazione integrale della persona. E’, questo, un 
risultato cui ha concorso anche l’elaborazione pretoria del diritto all’oblio, 
quale strumento di tutela rispetto alla cristallizzazione dell’io in un dettaglio 
spesso distorsivo.  

Il potere performativo della tecnica sulla persona non si limita, tuttavia, 
alla sua rappresentazione ma giunge sino a toccarne quell’“inner world”, quel 
foro interno ritenuto presidio invalicabile d’intangibilità in quanto presupposto 
essenziale  di  autodeterminazione:  la  libera  formazione  della  coscienza 
individuale. La gerarchia e la selezione delle notizie decisa dagli algoritmi, che 
mostra  o  evidenzia  solo  alcuni  contenuti  e  non  altri,  sono  un  esempio 
paradigmatico di come le nuove tecnologie condizionino lo stesso processo 
formativo dell’opinione pubblica.  

Paradossalmente, una società, quale quella digitale, potenzialmente in 
grado  di  garantire  la  massima  informazione,  rischia  invece  di  limitare 
artificiosamente l’accesso alle notizie, alimentando conformismo e insidiando 
l’autodeterminazione informativa. L’informazione rischia così di degenerare in 
“auto-comunicazione di massa” (Manuel Castells) e il nudging politico, reso 
possibile dalla propaganda ritagliata sul profilo di elettore attribuito all’utente 
dall’algoritmo, come nel caso Cambridge Analytica, rischia di destrutturare 
dall’interno le dinamiche democratiche. 

Anche rispetto a questo tipo di distorsioni del processo formativo della 
coscienza individuale - con implicazioni importanti sulla vita pubblica - la 
disciplina di protezione dati offre alcuni strumenti, soprattutto preventivi, di 
tutela.  Prima  tra  tutti  è  la  previsione  di  un  limite  essenziale  al  controllo 
algoritmico, rimesso in parte alla volontà individuale mediante il dispositivo 
consensualistico e, in parte, alla valutazione eteronoma della non abusività 
dello sfruttamento commerciale dei dati individuali. Sono essi, infatti, la risorsa 
principale dei nuovi poteri privati, protagonisti di quella forma di capitalismo 
estrattivo proprio dell’economia delle piattaforme.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

95

Le  garanzie  accordate  dalla  disciplina  privacy  sono  quantomai 
necessarie  rispetto  a  quello  che  può  rappresentare,  se  non  adeguatamente 
modulato, un binomio capace di accentuare le diseguaglianze: la funzionalità 
della tecnica al consolidamento di rapporti sociali asimmetrici e all’esercizio 
del potere, sganciato da un adeguato sistema di responsabilità. La sospensione 
degli  account  social  dell’allora  presidente  Donald  Trump  simboleggia,  in 
maniera paradigmatica, l’incidenza del potere privato delle piattaforme sulla 
garanzia di un diritto fondamentale quale quello alla libertà di espressione. 
Rispetto al rischio di rimettere alle clausole contrattuali il perimetro di esercizio 
delle libertà in rete, la disciplina di protezione dati sancisce alcuni principi 
essenziali,  volti  a  contrastare  l’abuso  del  potere  privato  delle  piattaforme. 
Principi, questi, valorizzati e affiancati dai nuovi introdotti con il Digital 
Services e il Digital Markets Act, volti alla complessiva responsabilizzazione delle 
piattaforme in funzione di tutela (soprattutto) della persona. 

Ma un governo antropocentrico dell’innovazione è necessario anche e 
soprattutto rispetto all’uso, sempre più frequente, degli algoritmi nell’ambito 
delle politiche pubbliche. L’esperienza recente dimostra quanto la tecnica sia 
ormai divenuta un ineludibile strumento di governo dell’emergenza, della 
complessità sociale, dei bisogni emergenti. Si tratta di uno strumento che può 
essere  tanto  più  prezioso  se  ben  governato,  ma  anche  potenzialmente 
dirompente se privo dei limiti necessari.  

Questo  vale  soprattutto  (ma  non  solo)  per  il  ricorso  all’I.A. 
nell’esercizio  di  attività  di  contrasto,  ove  la  potenza  computazionale  è 
strumentale al monopolio della violenza legittima.  

Queste considerazioni sono peraltro sottese agli stringenti limiti posti 
dall’Artificial Intelligence Act al riconoscimento facciale in luoghi pubblici da 
parte delle autorità di contrasto, idoneo più di altri a degenerare in forme di 
sorveglianza di massa. Ma la disciplina di protezione dati già prevede, per l’uso 
dell’i.a. nelle attività di contrasto, cautele importanti che hanno indotto il 
Garante a ritenere inammissibile un sistema di riconoscimento facciale a fini 
di pubblica sicurezza, carente delle garanzie necessarie a ricondurre misure 
altrimenti massive nel solco della proporzionalità.  

Ed è significativa, in tal senso, la moratoria sull’uso del riconoscimento 

96

LA PROTEZIONE DEI DATI. DA 25 ANNI LA BUSSOLA DEL FUTURO 

facciale approvata in sede di conversione del dl 139, che pur non precludendo 
astrattamente e del tutto il riconoscimento facciale da parte delle autorità di 
contrasto, ne subordina l’ammissibilità al parere favorevole del Garante, così 
da assicurarne che ogni possibile utilizzo inscriva sempre, al suo interno, le 
necessarie garanzie privacy.  

Già oggi, infatti, la disciplina di protezione dati fornisce alcuni criteri 
regolativi  essenziali  per  uno  sviluppo  dell’I.A.  coerente  con  i  valori 
dell’ordinamento  europeo  e  dei  principi  costituzionali:  in  primo  luogo  il 
primato della persona e della sua dignità, tanto più rilevante rispetto alla svolta 
ingiuntiva  della  tecnica,  sempre  più  demiurgica,  predittiva  e  quindi 
performativa.  A  fronte  di  un’innovazione  così  rivoluzionaria  (ma  anche, 
potenzialmente,  socialmente  regressiva),  da  invertire  quasi  il  rapporto 
strumento-agente che ne dovrebbe orientare i rapporti con l’uomo, è infatti 
determinante lo statuto giuridico dell’I.A. delineato dalla disciplina privacy,  
per porre davvero la tecnica “al servizio dell’uomo”. Si pensi ai principi di non 
esclusività  della  decisione  automatizzata  (che  vieta,  salva  la  sussistenza  di 
garanzie adeguate, la delega integrale all’algoritmo di decisioni significative 
sull’uomo),  di  non  discriminazione,  di  comprensibilità  (e  quindi  anche 
sindacabilità) delle valutazioni algoritmiche, volti a contrastare il rischio di 
bias. 

In  questa  strategia  di  “umanizzazione”  e  funzionalizzazione  della 
tecnica alla libertà, la disciplina di protezione dati è destinata a giocare un ruolo 
primario, anche al di là dell’i.a.: di limite e di orizzonte di senso.  

Contribuiamo  quindi  tutti,  con  il  rispetto  delle  sue  norme  e  la 

consapevolezza della sua rilevanza, a promuoverne il valore. 

 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

97

SANITÀ DIGITALE E PROTEZIONE DATI PERSONALI:  

UN BINOMIO POSSIBILE 

Prof.ssa Ginevra Cerrina Feroni 

Vice Presidente dell’Autorità Garante per la protezione dei dati personali 

 
Il binomio sanità digitale e protezione dei dati personali è possibile. 
Lo  dimostrano  i  numerosi  interventi  del  Garante,  volti  ad  agevolare  uno 
sviluppo equilibrato e sostenibile dei servizi sanitari offerti ai cittadini, che 
tengono conto della tutela dei diritti fondamentali dell’individuo alla luce del 
progresso sociale e degli sviluppi scientifici e tecnologici.  

Esempi positivi di questo bilanciamento sono testimoniati dai sistemi 
informativi e dalle soluzioni tecnologiche introdotte nel contesto emergenziale 
per la gestione delle vaccinazioni (Piattaforma informativa per l’attuazione del 
piano strategico vaccini anti Sars Cov 2) e delle certiﬁcazioni verdi Covid-19 
(Piattaforma Nazionale Digital Green Certiﬁcate -PNDGC), su cui l’Autorità ha 
reso i propri pareri (rispettivamente in date 13 gennaio 2021 e 9 giugno 2021). 
Si tratta di sfide vinte, in cui si è dimostrato che un sistema informativo 
sanitario efficace, che consente una immediata disponibilità di informazioni 
corrette e aggiornate, può essere realizzato con modalità tali da assicurare la 
protezione dei dati e i diritti a questa connessi. Sotto questo profilo, il Garante 
si è dimostrato disponibile ad accompagnare le Amministrazioni impegnate 
nella realizzazione di importanti iniziative riorganizzative quali, ad esempio, 
quelle derivanti dall’attuazione dei progetti per il PNRR.  

Ovviamente nel rispetto dell’indipendenza del suo ruolo di controllo 
sull’attuazione della normativa europea ed interna in materia di protezione dei 
dati personali. Una missione, non un vezzo - è utile ribadirlo - di servizio ai 
cittadini e salvaguardia dei loro diritti e libertà personali che potrebbero essere 
profondamente impattati da un uso distorto delle informazioni personali e, in 
special modo, proprio di quelle di carattere sanitario.  

Nei  pareri  resi  il  22  agosto  2022  sui  decreti  relativi  al  Fascicolo 
Sanitario  Elettronico  (FSE)  e  all’Ecosistema  dei  Dati  Sanitari  (EDS),  per 
esempio, molti sono stati gli elementi di criticità riscontrati, la maggior parte 

98

LA PROTEZIONE DEI DATI. DA 25 ANNI LA BUSSOLA DEL FUTURO 

dei quali è derivata dal fatto che si tratta di sistemi di cui ancora non si ha 
contezza circa funzioni e possibili utilizzi.  

Come noto, la disciplina europea sulla protezione dei dati dispone che 
la  base  giuridica  del  trattamento  debba  indicare  quali  dati  trattare,  come 
trattarli, chi può trattarli, indicando le misure tecniche e organizzative da 
seguire. In questa prospettiva i decreti sui quali si è espressa l’Autorità avrebbero 
dovuto dare attuazione ad un progetto chiaro, nell’ambito del quale considerare 
anche  l’impatto  privacy  mediante  una  adeguata  “valutazione  dei  rischi”.   
Ed invece essi sono risultati privi di tali elementi, contenendo formulazioni 
generali e generiche, di difficile attuazione, che avrebbero generato confusione 
proprio  in  quei  settori  -  come  quello  sanitario  -  in  cui  la  chiarezza  delle 
procedure  è  un  elemento  fondamentale  per  la  sicurezza  del  paziente  e  la 
responsabilità  medico  professionale.  Consentire  l’accesso  a  informazioni 
incomplete, su cui non è garantito l’aggiornamento e la costante disponibilità 
del dato, non è solo un elemento di criticità per la protezione dei dati, ma 
anche per la qualità delle cure prestate, soprattutto in emergenza. 

Il decreto sull’EDS è stato, ad esempio, valutato dall’Autorità come 
una “scatola vuota” in cui si annunciano servizi per i medici, personalizzati sul 
singolo paziente, ma senza indicare quali sono questi servizi e sulla base di quali 
dati personali sono elaborati. Considerazioni in parte analoghe sono state 
espresse sul FSE: il decreto avrebbe dovuto contenere, come prescrive la legge, 
indicazioni concrete sull’uso del fascicolo, ma sono ancora molti gli spazi in 
bianco che lasciano anche tra gli operatori sanitari dubbi e incertezze. Di talché, 
il Garante non ha potuto pertanto far altro che rinviare al Governo i progetti 
chiedendo di ricevere le necessarie delucidazioni sulla mancanza di elementi 
essenziali che, invece, sono stati assicurati persino nei momenti più intensi 
della pandemia, ovvero la progettualità e la condivisione. 

Merita  segnalare  che  il  tema  dei  dati  sanitari  ha  assunto  una 
dimensione sovranazionale considerato che lo scorso 3 maggio la Commissione 
ha  pubblicato  la  proposta  di  Regolamento  (del  Parlamento  europeo  e  del 
Consiglio) sulla legge europea sullo spazio dei dati sanitari, il c.d. EHDS - 
European Health Data Space.  

In estrema sintesi, tale proposta mira a rafforzare il controllo delle 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

99

persone sui propri dati personali, conferendo alcuni nuovi diritti agli interessati 
rispetto  ai  loro  dati  sanitari  elettronici  ed  a  facilitare  l’uso  di  detti  dati 
sfruttando appieno il potenziale offerto dalla circolazione, lo scambio e il 
riutilizzo sicuro e protetto di essi. Ciò allo scopo sia di erogare una migliore 
assistenza sanitaria, anche transfrontaliera, nei confronti della persona cui i 
dati  si  riferiscono  (“uso  primario”),  sia  di  supportare  la  definizione  delle 
politiche sanitarie, agevolare la ricerca scientifica, favorire lo sviluppo della 
medicina personalizzata, produrre statistiche ufficiali, nonché l’innovazione in 
generale in campo sanitario, ivi compreso lo sviluppo di algoritmi, sistemi di 
IA e app di sanità digitale (“uso secondario”). È vietato, invece, l’uso dei dati 
sanitari elettronici per una serie di finalità ulteriori, quali l’adozione di decisioni 
pregiudizievoli per le persone o finalizzate ad escludere le persone da benefici 
assicurativi o ad aumentare i premi assicurativo, la pubblicità commerciale e 
lo sviluppo di servizi e prodotti pericolosi per le persone e le società in generale. 
La proposta solleva, tuttavia, una serie di preoccupazioni di carattere 
generale per gli aspetti relativi alla protezione dei dati personali, messe ben in 
luce dal Comitato europeo per la protezione dei dati (EDPB) e dal Garante 
europeo della protezione dei dati (EDPS) in un articolato parere congiunto 
(3/2022), adottato il 12 luglio 2022, in cui si è invocata maggiore chiarezza 
circa  gli  utilizzi  concretamente  possibili  dei  dati  sanitari  in  tale  spazio  di 
condivisione  ed  una  migliore  delimitazione  e  circoscrizione  delle  attività 
possibili. In particolare, l’attenzione si è concentrata sul capo IV della proposta, 
che mira a facilitare l’uso secondario dei dati sanitari elettronici. Il ri-utilizzo 
dei dati sanitari dei cittadini europei, pur potendo generare benefici per il bene 
pubblico, non può ritenersi privo di rischi per i diritti e le libertà delle persone 
con specifico riferimento alla protezione dei dati personali. 

E dunque? Quali prospettive per la sanità digitale nell’ottica della 

protezione dei dati personali?  

Partiamo dalla considerazione che privacy e sanità hanno un linguaggio 
comune. Molte delle misure richieste e ottenute dall’Autorità in questi anni 
hanno riguardato l’introduzione di strumenti che consentono, nel facilitare 
l’uso della tecnologia in sanità, di avere certezza della qualità e dell’esattezza 
dei dati cui hanno accesso i sanitari. Reperire informazioni sanitarie in tempo 

100

LA PROTEZIONE DEI DATI. DA 25 ANNI LA BUSSOLA DEL FUTURO 

reale è senz’altro un vantaggio nel percorso di cura di un paziente, ma la 
velocità di collegamento non deve essere realizzata a discapito della correttezza 
del dato e della certezza sull’aggiornamento dello stesso e sulla sua integrità. 
Questi sono elementi su cui il Garante pone molta attenzione come dimostrano 
i  pareri  sul  Sistema  informativo  trapianti  (30  marzo  2017)  o  sulle 
Dichiarazione anticipate di trattamento (29 maggio 2019). 

Quando l’Autorità esprime il proprio parere su proposte normative che 
vanno ad innovare i sistemi informativi sanitari non si limita a verificare la 
robustezza  delle  misure  informatiche,  la  sicurezza  dei  sistemi  e  delle 
piattaforme, ma valuta innanzitutto la correttezza del trattamento e la tutela 
deli diritti fondamentali del paziente che passano anche per un trattamento di 
dati esatto, aggiornato e non alterato. In questo senso a differenza di quanto 
pensa  qualche,  anche  illustre,  disinformato,  la  protezione  dei  dati  non  è 
ostacolo e freno all’innovazione ed al progresso tecnologico in campo sanitario, 
ma ne può anzi essere acceleratore e guida virtuosa. 

Semmai il nodo cruciale è che i problemi della sanità digitale in Italia 

sono strutturali. 

Atteniamoci ai dati. Il sistema FSE è formalmente attuato in tutte le 
Regioni completamente o quasi, ma sostanzialmente resta sulla carta. Con 
l’eccezione di Emilia Romagna, Lombardia e Lazio la media dei pazienti che 
ha prestato il proprio consenso all’alimentazione del FSE stagna attorno al 6% 
con ben 10 Regioni in cui il consenso non è stato prestato da nessun paziente. 
Quanto ai medici, escluse Sicilia, Umbra e Valle d’Aosta, nelle altre Regioni lo 
0% alimenta il profilo sanitario dei pazienti ed in ben 8 Regioni nessun medico 
o quasi consultano il FSE.  

Resta poi la questione della formazione e dell’informazione su cui c’è 
moltissimo  da  fare.  Ciò  che  manca,  per  poter  giovarsi  di  tutto  questo 
innovativo e complesso armamentario tecnologico disponibile, è un’adeguata 
istruzione degli utenti a tutte le sue potenzialità ed alle modalità di utilizzo ed 
accesso. 

Una riorganizzazione logistica della sanità pubblica, un rinnovamento 
delle  sue 
la  previsione  di 
un’interoperabilità dei sistemi, nonché una profonda opera di formazione del 

informatiche  e  di  rete, 

infrastrutture 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

101

personale a tutti i livelli, appaiono come elementi imprescindibili al fine di 
favorire un corretto posizionamento dei tasselli che compongono la medicina 
digitale e del potenziale che questo strumento può esprimere ma che, invece, 
troppo spesso rimangono schiacciati dai vincoli infrastrutturali e di bilancio 
esistenti.1 

L’occasione per mitigare, in parte, i ritardi del Paese relativamente alla 
digitalizzazione e all’utilizzo dei sistemi informativi e, conseguentemente, di 
ipotizzare una riforma più strutturale della Sanità sia pubblica che privata con 
un  forte  impulso  alla  telemedicina,  dovrà  essere  il  PNRR  in  cui  oltre  40 
miliardi sono previsti per la digitalizzazione e una buona parte dei 18 miliardi 
della sanità saranno disponibili per le cure a casa e ai processi ad essa collegati. 
Ricordiamo però che quando si parla di sanità digitale la finalità di 
cura non cambia. A cambiare invece, più o meno direttamente e da angoli 
visuali diversi, è tutto ciò che vi è intorno: le modalità con cui la prestazione 
medica viene erogata, il rapporto tra chi fornisce e chi beneficia della stessa e 
l’organizzazione  ed  erogazione  dei  servizi  correlati,  con  la  conseguenza  di 
rimarcare con forza la felice espressione per cui prendersi cura del paziente 
significa prendersi cura anche dei suoi dati, non più soltanto del corpo fisico 
come Ippocrate e Galeno, ma anche di quello digitale. 

 
 
 
 
 

1)  Cfr. R. Balduzzi, Alcune conclusioni: la diﬃcile equivalenza dei sottosistemi 
sanitari regionali, in E. Catelani, G. Cerrina Feroni, M.C. Grisolia, Diritto alla 
salute tra uniformità e diﬀerenziazione: modelli di organizzazione sanitaria a 
confronto, Giappichelli, Torino 2011, pp. 149 ss.

102

LA PROTEZIONE DEI DATI. DA 25 ANNI LA BUSSOLA DEL FUTURO 

METAVERSO, PRIVACY E FUTURO 

Prof. Guido Scorza 

Componente dell’Autorità garante per la protezione dei dati personali 

 
Nell’interrogarci  sul  Metaverso,  la  privacy  e  il  futuro  credo  sia 
indispensabile volgere, prima di tutto, lo sguardo al passato, alla storia di 
Internet e degli esercizi di governo del fenomeno tecnologico che, sin qui, ha 
cambiato più di ogni altro le nostre vita, la società in cui viviamo, i mercati, la 
politica e il mondo intero. 

Internet è nata nella dimensione pubblica, nell’ambito di un progetto 
militare, per la precisione. Si chiamava, come molti di noi ricordano, Arpanet 
e sarebbe dovuta servire a garantire la comunicazione anche in caso di un 
attacco bellico. 

stata 

letteralmente  privatizzata  e 

È  poi  approdata  al  mondo  dell’università  e  della  ricerca  e,  solo 
successivamente,  è 
trasformata, 
essenzialmente, in uno strumento di mercato nel quale i poteri privati erodono 
in maniera sempre più penetrante i poteri pubblici, appropriandosi di ruoli, 
competenze e funzioni che dovrebbero essere appannaggio esclusivo di questi 
ultimi. 

Il Metaverso non sappiamo cosa sarà e, anzi, in effetti, allo stato non 

sappiamo neppure se sarà necessario parlarne al singolare o al plurale. 

C’è, tuttavia, una certezza nell’indagare sulle sue origini e ce la offre 
Google Trends, il servizio di Google che monitora le interrogazioni degli utenti 
sul  motore  di  ricerca:  sostanzialmente  nessuno,  in  tutto  il  mondo,  ha 
interrogato il motore di ricerca utilizzando l’espressione “metaverso”, fino a 
quando  il  28  ottobre  del  2021,  Mark  Zuckerberg,  fondatore  e  patron  di 
Facebook, non ha annunciato che la sua azienda avrebbe cambiato nome in 
Meta perché il mondo stava facendo rotta verso il “Metaverso”. 

Da quel momento, il grafico delle ricerche su Google utilizzando la 
parola “metaverso”, suggerisce che centinaia di milioni di persone in tutto il 
mondo hanno iniziato a interessarsi di un futuro, battezzato Metaverso dal 
numero uno di una società che aveva appena scelto di chiamarsi Meta. 

Se c’è, dunque, una ragionevole certezza rispetto al Metaverso che verrà 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

103

è che sarà un luogo-non luogo più privato di Internet sin dai suoi primi istanti 
di vita. 

Insomma,  a  differenza  di  quanto  originariamente  accadeva  per 
Internet, per accedere al Metaverso - o, se ce ne saranno diversi ai metaversi - 
dovremo necessariamente accettare delle condizioni generali di contratto che 
stabiliranno, proprio come accade oggi quando iniziamo a usare un social 
network o un altro servizio digitale, cosa potremo fare e non fare nel metaverso 
o nei metaversi. 

Il  metaverso  sarà,  dunque,  un  enorme  giardino  privato  il  cui 
proprietario detterà le regole che miliardi di utenti di quel giardino dovranno 
rispettare e le regole in questione, a differenza delle leggi emanate da Governi 
e Parlamenti, saranno regole insuscettibili di essere violate giacché a presidiarne 
il rispetto da parte di tutti ci saranno algoritmi e software che, semplicemente, 
impediranno ogni violazione futura. 

Si tratta di una prima considerazione della quale non si può non tenere 
conto nell’affrontare le questioni giuridiche connesse alla vita nel metaverso 
perché, nella sostanza, suggerisce che lo spazio di azione per i poteri pubblici 
sarà ancora più limitato di quanto sia oggi nella dimensione digitale e che 
quello per i poteri privati sarà, sostanzialmente, illimitato. 

Saremo, insomma, liberi per contratto o, magari peggio, non saremo 
liberi per contratto perché, appunto, il contratto in questione comprimerà in 
maniera significativa i nostri diritti e le nostre libertà. 

Un bel problema da governare se si vuole scongiurare il rischio che 
quello che potrebbe essere destinato a divenire, in un universo temporale 
modesto, l’ambito naturale di vita dell’uomo sia pressoché completamente 
sottratto alle regole, al governo e alla giustizia che hanno sin qui plasmato le 
nostre democrazie. 

E, il problema nel problema, è che, verosimilmente, nessuno di noi 
conoscerà effettivamente le regole da rispettare per vivere nel metaverso perché, 
proprio come accade oggi con i termini d’uso e le informative sulla privacy, 
tutti  accetteremo  le  condizioni  contrattuali  in  questione  senza  leggere 
assolutamente nulla. 

Se si vuole scongiurare il rischio di un’ecatombe dei diritti, quindi, è, 

104

LA PROTEZIONE DEI DATI. DA 25 ANNI LA BUSSOLA DEL FUTURO 

innanzitutto, indispensabile identificare, almeno, nuove e più efficaci forme 
di accettazione dei contratti nella dimensione digitale che siano capaci di 
garantire un’effettiva consapevolezza da parte di chi decide di aderire a un 
contratto per l’accesso al metaverso. 

Certo non basterà se, come è verosimile, essere nel metaverso sarà per 
la più parte di noi un’esigenza pressoché irrinunciabile un po’ come accade 
oggi per l’utilizzo di molti servizi digitali e se ci sarà un solo metaverso o un 
numero esiguo di metaversi nei quali “valga la pena” essere. 

Nella sostanza, infatti, rischiamo di non avere una reale libertà di scelta 

da esercitare. 

Ma alla ricerca di alcune certezze attorno alle quali costruire una prima 
riflessione su privacy, metaverso e futuro, sembra importante anche fermarsi a 
riflettere  su  un’altra  questione:  il  metaverso  -  qualunque  cosa  sia  o  sarà  - 
rappresenterà - e, in effetti, già rappresenta - un’esperienza enormemente più 
immersiva  rispetto  all’Internet  di  oggi  nella  quale,  pure,  già  viviamo 
discretamente immersi. 

Questa immersione, nel caso del metaverso, sarà essenzialmente dovuta 

alla circostanza che il metaverso sarà tridimensionale e multisensoriale. 

Si tratta di alcuni attributi caratteristici della dimensione della quale 
ci stiamo occupando che la renderanno preziosissima in una molteplicità di 
ambiti  professionali  e,  più  in  generale,  della  vita  dell’uomo:  penso  alla 
medicina,  alla  formazione  e  educazione,  agli  interventi  di  manutenzione 
specializzata a distanza, alla ricerca, alla sicurezza e a decine di altre possibili 
forme di impiego. 

Ma  tridimensionalità  e  multisensorialità  hanno  un  presupposto 
difficilmente revocabile in dubbio: per vivere qualsiasi genere di esperienza nel 
metaverso  sarà  indispensabile  condividere  una  quantità  di  dati  personali 
significativamente superiore a quella che oggi condividiamo per esistere nella 
dimensione digitale. 

E, quindi, questo significa che la disciplina sulla protezione dei dati 
personali, nella dimensione del metaverso prossimo venturo, sarà ancora più 
centrale e rilevante di quanto sia oggi. 

Già oggi, in fondo, nella dimensione digitale, siamo i nostri dati perché 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

105

sono i nostri dati che ci rappresentano, ci danno forma, ci fanno conoscere, ci 
raccontano e sono alla base di ogni nostra relazione nella dimensione personale 
e in quella professionale, in quella commerciale e in quella politica. 

E  tutto  questo  sarà  ancora  più  vero  negli  anni  che  verranno  nel 

metaverso prossimo venturo. 

Che fare davanti a queste certezze nel tentativo e con la speranza di 
governare il fenomeno che ci attende? Difficile rispondere a questa domanda 
mentre i contorni di quel fenomeno sono ancora evanescenti, sfumati, poco 
nitidi e in continua evoluzione. 

Ma alcune ipotesi, probabilmente, si possono già azzardare. 
La prima è che è indispensabile che i poteri pubblici si riapproprino 
progressivamente almeno di parte dei ruoli, delle competenze e delle funzioni 
che hanno ceduto ai soggetti privati nel governo di Internet perché se questo 
non avviene ci si ritroverà, inesorabilmente, tutti ospiti di una più o meno 
lunga  serie  di  giardini  privati  nei  quali  le  regole  delle  relazioni  personali, 
professionali, economiche e politiche le detteranno i mercati nel nome del 
profitto. 

È uno scenario a tinte fosche per i diritti e per l’umanità. 
La seconda è che occorre ripensare interi sistemi di regolamentazione 
- e tra questi quello in materia di protezione dei dati personali - nell’ambito 
dei quali si è, sin qui, pensato di riequilibrare le posizioni di forza, tra soggetti 
deboli  e  soggetti  forti,  imponendo  a  questi  ultimi  una  serie  più  o  meno 
stringente di obblighi di informazione. 

Questi obblighi non funzionano più o, almeno, non funzionano per 
come  sono  attualmente  declinati,  in  una  dimensione  più  formale  che 
sostanziale: nessuno legge più i termini d’uso dei servizi e delle piattaforme 
digitali né le informative sulla privacy. 

Quello che sta accadendo, quindi, è che garanzie introdotte nel nostro 
ordinamento per riequilibrare le posizioni di forza stanno producendo l’effetto 
contrario, stanno rendendo più forti i forti e più deboli i deboli. 

I  primi,  infatti,  possono  difendersi  davanti  alle  contestazioni  dei 
secondi sostenendo di aver fornito tutte le informazioni necessarie a norma di 
legge e i secondi non possono contestare nulla di più avendo, in qualche modo, 

106

LA PROTEZIONE DEI DATI. DA 25 ANNI LA BUSSOLA DEL FUTURO 

scelto di non leggere ma di procedere alla scelta loro proposta che si sia trattato 
di aderire a un contratto o di fornire questo o quel consenso al trattamento 
dei loro dati personali. 

Uno strumento di perequazione è, insomma, diventato uno strumento 

di sperequazione. 

E se non si inverte la rotta il destino è segnato: nel metaverso ancora 
di più di quanto già non accada saremo liberi di dire e di fare ciò che ci sarà 
concesso dire e fare non solo sulla base di regole scritte in uno studio legale e 
non in Parlamento ma di regole che neppure conosciamo. 

E  c’è  poi,  tra  quelle  che  è  già  possibile  intravedere  all’orizzonte, 
un’ultima  questione  non  di  poco  conto:  essere  nel  metaverso  significherà 
scambiare dati contro servizi, condividere tessere del mosaico della nostra 
identità personale con altri utenti e con i gestori delle piattaforme e dei servizi, 
significherà, insomma, accettare definitivamente l’idea - che non abbiamo 
ancora accettato - secondo la quale i dati, inclusi quelli personali, sono beni 
giuridico-economici eguali a ogni altro, eguali al denaro, all’oro, all’argento o 
al petrolio. 

Ma sappiamo - o, almeno, dovremmo sapere - che non è così perché i 
dati personali sono anche e, anzi, soprattutto tessere della nostra identità 
personale e, in questo senso, frammenti di un diritto fondamentale che è 
garanzia di altri diritti e libertà. 

Che fare, allora?  
Troppo presto per dirlo senza il rischio di sbagliare ma, probabilmente, 
se può discutersi della circostanza che taluni dati personali comuni possano - 
o, forse, persino debbano - circolare liberamente anche nelle dinamiche di 
mercato, questo non può essere vero per i dati particolari, per quelli relativi 
alla nostra salute, alle nostre abitudini sessuali, alla nostra fede religiosa, al 
nostro orientamento politico, per i dati biometrici, quelli genetici o quelli 
giudiziari. 

Questi dati vanno sottratti con determinazione al mercato. 
E, allo stesso modo, si deve impedire che i più fragili, a cominciare dai 
bambini,  dispongano  inconsapevolmente  dei  loro  dati  personali  nella 
dimensione del mercato. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

107

Niente di tutto ciò, naturalmente, basterà a rendere l’immersione del 
mondo nel metaverso un’esperienza scevra da quei rischi che rappresentano 
l’altra faccia di qualsiasi innovazione ma si tratta di accortezze che potrebbero, 
almeno, valere a abbattere i rischi che fanno da necessario contraltare alle 
opportunità. 

Ma c’è un aspetto che è più importante di ogni altro: l’educazione di 

massa al metaverso. 

È  un  fatto  indispensabile,  una  precondizione  essenziale  perché  i 
benefici collettivi siano superiori ai malefici e si tratta di qualcosa che è mancata 
davanti alla rivoluzione di Internet che ha dato - e sta dando - al mondo 
tantissimo ma in maniera disomogenea: tanto di più a pochi - i più edicati al 
digitale - e molto di meno a molti, i meno educati al digitale. 

E,  soprattutto,  sta  lasciando  tanti  completamente  indietro,  li  sta 
rendendo cittadini di serie “b”, li sta relegando al ruolo di comprimari in una 
società nella quale dovrebbero, naturalmente, essere protagonisti come tutti 
gli altri. 

Questo non possiamo lasciare che accada ancora, che accada anche nel 

metaverso. 

E  in  questo  senso  serve  un’autentica  dichiarazione  di  guerra 
all’analfabetismo digitale analoga per dimensioni, determinazione, convinzione 
e obiettivi a quella che, anche in Italia, si dichiarò nel secondo dopoguerra 
all’analfabetismo letterario: leggi speciali, risorse economiche adeguate, decine 
di migliaia di corsi messi a disposizione delle persone comune, i media, vecchi 
e nuovi, coinvolti per seminare cultura. 

Se  non  accetteremo  questa  idea,  la  società  che  ci  aspetta  e  le  sue 
opportunità, ancora una volta, non saranno per tutti ma solo per qualcuno e 
il futuro sarà meno democratico del passato che ci butteremo alle spalle. 

 
 
 
 

108

LA PROTEZIONE DEI DATI. DA 25 ANNI LA BUSSOLA DEL FUTURO 

 
 
 

QuaRta SeSSione

 

l’eRa della  
cybeRwaR

- INTERVENTO DEL Sen. Adolfo Urso 
- CYBER-RESILIENCE: L’AGENZIA PER LA CYBERSICUREZZA     
   NAZIONALE 

- LA DIFESA E IL CYBERSPACE 

 

 
 
 
Dott.ssa Annunziata Ciardi 
 
 
Gen. C.A. Carmine Masiello 
 
 
Col. Marco Menegazzo 
 
 
 
 

- LE SFIDE GLOBALI DEL CYBERCRIME, COME DIFENDERSI  
   E IL RUOLO DELLA GUARDIA DI FINANZA 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

109

QUARTA SESSIONE* 

L’ERA DELLA CYBERWAR 

 

Sen. Adolfo Urso  
Presidente del COPASIR 

 
Ringrazio gli amici dell’Autorità che mi hanno invitato in questo 
meeting, Autorità che è stata audita dal nostro Comitato parlamentare per la 
Sicurezza  della  Repubblica  proprio  in  merito  a  questioni  inerenti  la 
cybersicurezza.  

l’attuale  ministro  Guerini,  perchè 

Se  per  data  di  inizio  del  mio  incarico  consideriamo  l’inizio  della 
legislatura, quando entrai nel Copasir come vicepresidente, allora il presidente 
era 
il  Partito  democratico  era 
all’opposizione, possiamo dire che in quel momento ci rendemmo conto del 
fatto che l’Italia era molto indietro rispetto ad altri Paesi e proprio per questo 
Guerini decise e, il Comitato condivise, di fare la prima indagine conoscitiva 
della  legislatura  che  si  concluse  con  una  Relazione  al  Parlamento  sulla 
sicurezza  cybernetica  e  la  protezione  informatica,  che  è  stata  la  prima 
Relazione del Comitato al Parlamento in questa legislatura. 

In quella Relazione, individuammo la questione, i ritardi del nostro 
Paese  e  chiedemmo  in  maniera  esplicita,  per  esempio,  l’estensione  della 
Golden power al settore delle telecomunicazioni del 5G, cosa che avvenne in 
breve tempo, così come chiedevamo l’inibizione alla tecnologia cinese della 
parte centrale del 5G, cosa che ancora non è avvenuta. Nella stessa Relazione 
chiedevamo anche che si colmasse il ritardo rispetto agli altri Paesi europei, 
soprattutto rispetto a Francia e Germania, con la creazione di un’Agenzia o 
di un Istituto; poi fu scelta la formula dell’Agenzia per la cyber sicurezza 
nazionale, cosa che è avvenuta purtroppo con un po’ di ritardo. 

Per cui quando fui nominato al Copasir, il quadro era particolarmente 
preoccupante. Nel corso di questi anni grazie all’impulso del Comitato e  

* La sessione è stata moderata dal dott. Fausto Carioti, Vice Direttore di Libero

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

111

a quella Relazione iniziale, molte lacune sono state colmate e l’Italia si è 
attrezzata sempre più e meglio. 

Se per data di inizio mettiamo la data dell’incarico del sottoscritto alla 
presidenza  del  Copasir  il  9  giugno  2021,  anche  in  quel  caso  c’è  una 
coincidenza significativa. E ricordo che il primo atto che mi arrivò, ancora 
eravamo in seggio elettorale, fu il decreto per l’Agenzia della cyber sicurezza 
nazionale.  Il  pre-Consiglio  l’aveva  approvato  e  il  giorno  dopo  toccava  al 
Consiglio dei Ministri, ci accorgemmo in quel momento che non vi era una 
Autorità di controllo; il testo approvato nel pre-Consiglio non prevedeva 
un’Autorità di controllo parlamentare. Allora ci siamo confrontati con il 
Governo, abbiamo convocato il sottosegretario alla Intelligence Gabrielli, 
giunto in Comitato prima del Consiglio dei Ministri, e ci siamo confrontati 
su quale fosse la modalità migliore.  

Il testo poi approvato dal Consiglio dei Ministri, a differenza di quello 
approvato in pre-Consiglio, individuava proprio nel Copasir il Comitato di 
controllo della nascente Agenzia, così che essa oggi è sottoposta al nostro 
controllo, così come lo sono le Agenzie di Intelligence. Questo perché il 
Copasir, istituito con legge di iniziativa parlamentare approvata all’unanimità 
nel 2007 , a differenza del precedente organismo che era il COPACO, non si 
occupa  soltanto  del  controllo  sull’operatività  dei  Servizi  segreti  e 
sull’operatività del Governo nel campo dell’Intelligence, ma come dice la sua 
stessa denominazione, si occupa del controllo dell’attività dell’Intelligence, 
del Governo nell’operato dell’Intelligence, ma anche dell’operato del Governo 
in tutto il campo della Sicurezza nazionale. Per questo fin dall’inizio la Cyber 
è  stata  considerata  elemento  fondamentale  della  Sicurezza  nazionale  e 
l’Agenzia  per  la  Sicurezza  nazionale  pur  non  essendo  un’Agenzia  di 
Intelligence ma un’Agenzia laica, che opera nel campo dell’Amministrazione 
pubblica, è stata sottoposta al nostro controllo. Perché appunto, il Comitato 
sovrintende in senso vasto, alla Sicurezza nazionale. 

Abbiamo udito più volte il direttore Baldoni e anche il vicedirettore 
Ciardi per competenze che ricadono nei loro rispettivi ambiti, così come il 
direttore della Polizia postale. 

L’analisi riguarda il contesto globale in cui l’Italia agisce per tutelare 

112

LA PROTEZIONE DEI DATI. DA 25 ANNI LA BUSSOLA DEL FUTURO 

la propria Sicurezza nazionale, la privacy dei propri cittadini dalle incursioni 
hacker,  che  non  sono  soltanto  le  incursioni  di  una  guerra,  ma  anche  le 
incursioni di un’attività criminale, perché possono essere messi in essere a fini 
estorsivi, a fini terroristici, ma anche configurate come aggressioni statuali.  
La  teoria  che  la  Cyber  potesse  essere  utilizzata  al  fine  di  potenza 
statuale o di aggressione statuale, è una teoria che è stata elaborata ed è stata 
evocata la prima volta dall’attuale Capo di Stato Maggiore della Difesa russa 
Gerasimov, quando nel 2013 elaborò una dottrina militare, pubblicata nelle 
riviste specializzate, sostanzialmente configurando una guerra permanente con 
tutti i mezzi, per affermare la potenza russa rispetto all’Occidente. 

In questa guerra permanente Gerasimov cita non a caso l’Information 
War, cioè una guerra che tende sostanzialmente a condizionare l’opinione 
pubblica utilizzando anche la cyber. Esattamente nel 2013, data non causale 
visto che nel 2014 si verifica la prima invasione russa che porta l’annessione 
della Crimea e la creazione delle Repubbliche cosiddette indipendentistiche. 
Nell’elaborare questa teoria che poi diventa anche pratica, essa ha il fine 
sostanziale  di  prendere  l’assoluto  controllo  della  Rete  interna.  Nel  2013 
quando Gerasimov elabora la dottrina militare della guerra permanente o della 
guerra ibrida, internet era considerato il veicolo della libertà, e anche su 
l’internet russo, la gran parte delle notizie si riferivano al desiderio di libertà: 
i cittadini russi pubblicavano notizie che parlavano delle loro aspirazioni, di 
affermare il loro desiderio di libertà; ciò accadeva anche se in misura minore, 
in Cina. 

Ebbene, i regimi si resero conto di quanto fosse pericoloso per loro 
l’espansione del diritto di libertà che la Rete consentiva ai singoli cittadini 
che utilizzavano i vari strumenti della Rete. Per questo in Russia come in Cina 
con sistemi diversi, si è preso innanzitutto il controllo totale della propria 
Rete e oggi in Russia, la quasi totalità delle notizie che passa sulla Rete sono 
notizie  che  evocano  la  narrazione  del  Regime,  cioè  la  velina  che  viene 
costruita, elaborata al Cremlino e propagata sulla Rete interna, ma poi grazie 
ai troll, alle fake news, ai falsi profili social, anche divulgata all’esterno. 

Questo è accaduto contemporaneamente sia in Russia che in Cina. 
Basta guardare a quello che dice la legge sulla Sicurezza nazionale per quanto 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

113

riguarda il controllo dell’Informazione che viene veicolata su internet; ci vuole 
qualcuno che certifichi chi può pubblicare e cosa si può pubblicare: totale 
controllo dell’opinione pubblica interna, quest'ultima anche per reprimere 
ogni forma di dissenso. Hanno costruito una macchina offensiva per penetrare 
nelle democrazie occidentali, condizionarle ed inquinarle, per avvelenare i 
pozzi  della  democrazia,  che  sono  il  confronto  democratico,  la  libertà  di 
informazione, il pluralismo e in qualche modo sottomettere le democrazie 
occidentali.  

Ci sono anche altri strumenti, come gli attacchi hacker, il blocco delle 
linee elettriche in alcuni Stati americani, magari anche a fini estorsivi, ma vi 
può essere anche una minaccia statuale; se viene bloccata la rete idrica in 
Israele, piuttosto che negli Stati Uniti, sicuramente in qualche misura si reca 
un danno superiore ad un attacco missilistico. Proprio perché gli attacchi 
hacker alcune volte sono camuffati da attacchi estorsivi da parte di criminalità 
“comune”; ma si tratta di attacchi statuali. Per questo l’Alleanza Atlantica, ha 
inserito la cyber come dominio bellico. 

Quando studiamo la storia, ci rendiamo conto che qualche millennio 
fa i domini bellici erano due: la terra ed il mare. Nel tempo, e forse è stata 
un’invenzione in qualche misura italiana, è stato inserito il cielo come uno 
dei domini bellici. Dopo questi tre domini è stato inserito lo spazio, e poi è 
stata inserita la cyber. Quest’ultimo è il più pervasivo, perché attraverso la 
cyber, s’invadono gli altri domini che della cyber hanno un assoluto bisogno. 
Questo  significa  che  un  attacco  su  vasta  scala  ad  uno  dei  Paesi 
dell’Alleanza Atlantica, può essere configurato come un attacco di altra natura 
sulla base del quale attivare il cd “articolo quinto”.  

Per questo credo che l’Alleanza Atlantica e anche noi come Paese, 
dobbiamo attrezzarci in maniera ancora più significativa non soltanto per 
prevenire con l’Intelligence, tutelarci con le Agenzie e altre forme di difesa 
che abbiamo, ma anche per capire come di fronte ad un attacco cyber che 
fosse  configurato  come  un  attacco  statuale  si  possa  reagire,  secondo  le 
normative che dobbiamo condividere con gli altri Paesi dell’Alleanza Atlantica. 
Questa  è  la  questione  su  cui  tutti  dobbiamo  in  qualche  misura 
adeguarci, perché a differenza degli altri domini, quello della cyber riguarda 

114

LA PROTEZIONE DEI DATI. DA 25 ANNI LA BUSSOLA DEL FUTURO 

ciascuno di noi, il nemico può entrare dal mio cellulare, attraverso il pc. 
Ciascun cittadino deve assumere quella consapevolezza e attrezzare la propria 
difesa quotidiana, casalinga in modo da tutelare lo spazio comune di noi tutti. 
Tutti noi ci auguriamo che la guerra in Ucraina finisca e che Putin 
fermi la distruzione che è in atto, ma dobbiamo sapere che se anche ciò 
accadesse, la guerra permanente iniziata nel 2013 non finirà il giorno dopo, 
continuerà sotto forma diversa o forse aumenterà con intensità sugli altri 
domini. Prepariamoci anche a questo. 

 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

115

CYBER-RESILIENCE: L'AGENZIA PER LA CYBERSICUREZZA NAZIONALE 

Dott.ssa Annunziata Ciardi 

Vice Direttore Generale dell’Agenzia per la Cybersicurezza Nazionale 

  
Noi paghiamo un prezzo per una rivoluzione che forse non ha eguali 

nella storia.  

Questa è stata una rivoluzione non solo tecnologica, ovviamente, e 
neanche  solo  culturale,  in  qualche  modo  è  stata  una  rivoluzione 
antropologica che ci ha messi in un nuovo rapporto con l'esistente, con il 
reale. 

La dimensione digitale “ci coinvolge tutti e in tutto”. Questa è la 
caratteristica  fondamentale  di  questo  spazio  cyber  che  è  entrato  in  ogni 
interstizio della nostra vita. Noi ci muoviamo ormai costantemente su una 
trama digitale anche quando non ne siamo perfettamente consapevoli, anzi, 
anche quando crediamo di non essere in qualche modo esposti.  

La dimensione digitale è una dimensione della quale sicuramente 
oggi  nessun  paese  che  voglia  competere  sulla  scena  internazionale 
economicamente, socialmente, culturalmente può fare a meno.  

La transizione digitale è una necessità fondamentale per un paese che 
voglia correre, ma tutto questo ha anche un rovescio della medaglia: il profilo 
della sicurezza. È un profilo molto importante e nella dimensione digitale è 
un profilo estremamente delicato.  

La società digitale è una società decisamente performante ma molto 
vulnerabile: ha tantissimi aspetti di delicatezza e, peraltro, in questo ultimo 
periodo, sono stati assolutamente accentuati dai due cigni neri che hanno 
colpito il globo: prima la pandemia e poi la guerra.  

Quando c’è stato, purtroppo, il dramma della pandemia io ero in 
un'altra vita professionale e combattevo il cybercrime con la Polizia Postale. 
Ho avuto modo di vedere in diretta la crescita esponenziale tutti i reati cyber, 
mentre  di  converso 
i  reati  tradizionali  subivano  una  contrazione 
importantissima. Si erano quasi azzerate le rapine, soprattutto nei tempi del 
lockdown duro, così come gli scippi ecc…, mentre i reati cyber erano tutti 
schizzati con percentuali da brivido.  

116

LA PROTEZIONE DEI DATI. DA 25 ANNI LA BUSSOLA DEL FUTURO 

Poi la guerra, che ha fatto deflagrare tutta una serie di problemi, 

perché oggi la guerra si combatte anche nel dominio cyber.  

A tutto questo aggiungiamo anche che la situazione del nostro paese 

non era tra le più rosee.  

L'Agenzia  della  Cybersicurezza  Nazionale  da  giugno  in  poi  sta 
accelerando tantissimo i suoi passi ma è evidente che un problema strutturale 
e  complesso  come  il  problema  della  digitalizzazione  e  il  conseguente 
problema di sicurezza sono problemi che non possono essere risolti nello 
spazio di un paio di mesi.  

Paesi ben più attrezzati del nostro, sotto il profilo della sicurezza 
digitale, si sono scontrati ultimamente con tantissimi problemi. Pensiamo 
agli Stati Uniti con l’oleodotto Pipeline o Israele colpito da attacchi DDos 
verso i suoi principali siti e parliamo di due paesi per i quali la sicurezza 
digitale è stata coltivata in modo assolutamente preferenziale e sicuramente 
in modo molto anticipato rispetto al nostro paese.  

L'Agenzia è nata a giugno del 2021 ed è diventata operativa con i 
primi due dipendenti a settembre. Parliamo di pochissimi mesi. Attualmente 
siamo un centinaio di persone e dovremmo per norma diventare 300 entro 
il  prossimo  anno  e  800  entro  il  quadriennio.  È  prevista,  quindi,  una 
progressione accelerata proprio per curare la resilienza del paese.  

Ovviamente l'agenzia non nasce in un deserto di iniziative, mancava 

però un tassello fondamentale: quello della resilienza.  

La resilienza cybernetica deve assicurare che un paese, anche in caso 
di attacco, non solo possa lavorare per prevenirlo, per aumentare le difese 
delle infrastrutture critiche, cioè quelle che erogano servizi essenziali per il 
paese, ma anche possa reagire in modo rapido una volta che è stato colpito.  
L'agenzia nasce per contrastare tutte queste minacce che sono più 
diffuse, più diversificate, più sofisticate attraverso tutta una serie di elementi. 
In Italia, secondo i dati che abbiamo dalle forze dell'ordine, nell'ultimo anno 
gli attacchi cyber significativi, quindi non tutti gli attacchi cyber, ma solo 
quelli diretti verso infrastrutture critiche, quindi verso i servizi essenziali del 
nostro paese, sono aumentati del 35%. Parliamo di percentuali di aumento 
enormi perché la tecnologia evolve rapidamente.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

117

Bisogna in qualche modo assolutamente contemperare la transizione 
tecnologica e la transizione digitale in una crescita sostenibile del paese digitale. 
Dobbiamo  dotarci  di  capacità,  istituzioni,  risorse  e  competenze  utili  ad 
aumentare la resilienza del paese. Mi è stato domandato se fosse adeguata la 
dotazione di soldati del Cyber che abbiamo nel paese. Rispondo senza mezzi 
termini:  “No!”.  Nel  nostro  paese,  un  po'  in  tutto  il  globo  in  effetti,  le 
professionalità non ci sono.  

Uno dei compiti dell'Agenzia è stimolare la crescita di professionalità 
utili a contrastare la minaccia cyber, la minaccia rivolta alle società digitali. È 
un tipo di preparazione che non è stata coltivata a sufficienza. Quelle poche 
risorse estremamente pregiate che avevamo spesso hanno scelto in passato la 
strada dell'estero. Anche per questo uno dei compiti dell'Agenzia è quello di 
stimolare la crescita di queste professionalità, di stimolare i rapporti con le 
università affinché attuino un circuito virtuoso perché la preparazione del 
nostro paese possa attingere a professionalità utili in questo campo. D'altra 
parte l’Agenzia ha poi tutta una serie di compiti che senza figure professionali 
non potrebbero essere attuati.  

Da una parte la prevenzione e la mitigazione di attacchi già avvenuti, 

dall'altra l'indipendenza tecnologica.  

Quando noi parliamo di sicurezza non possiamo tacere di un problema 
di dipendenza tecnologica totale che non solo il nostro paese ma io direi tutto 
il continente europeo soffre. Noi siamo dipendenti, pur essendo dei grandi 
utilizzatori di tecnologia, da Paesi che sono molto più avanti di noi in questo 
campo.  

L’indipendenza  tecnologica  è  non  solo  un  volano  di  sviluppo 
economico quanto mai importante in questo momento, ma anche un fattore 
di sicurezza. È indubbio che avere una tecnologia propria ci mette al riparo, ci 
fa gestire meglio determinati aspetti. L'Agenzia deve in qualche modo stimolare 
la crescita di una indipendenza tecnologica Europea prima, in collaborazione 
con gli altri paesi europei, ed in ultima istanza anche quella italiana.  

In più la crescita di consapevolezza nel paese è importante. La “cura 
della sicurezza” deve essere domestica, del singolo, una consapevolezza che deve 
investire ciascuno di noi. Un'azienda, una regione può anche investire molto 

118

LA PROTEZIONE DEI DATI. DA 25 ANNI LA BUSSOLA DEL FUTURO 

la  consapevolezza  deve 

per sicurezza ma se poi un dipendente porta a casa la sua postazione aziendale 
e viola delle regole fondamentali di cybersicurezza è evidente che mette in serio 
pericolo tutte quelle misure che l'azienda faticosamente ha cercato di tirar su. 
Quindi 
investire  ciascuno  di  noi  e  che 
comprensibilmente tutti noi fatichiamo ad avere proprio perché la rivoluzione 
digitale è stata velocissima. Basti pensare che nel 2009 soltanto il 15% degli 
italiani  avevano  uno  smartphone,  il  telefono  veniva  utilizzato  solo  per 
telefonare. Oggi, a distanza tutto sommato di un pugno di anni, oltre 129% 
degli italiani ha un dispositivo mobile a disposizione potenzialmente connesso 
24 ore su 24.  

Questo dà la misura di quanto la tecnologia e la digitalizzazione hanno 
avuto  una  crescita  convulsa  ed  è  ovvio  che  si  fatichi  a  metabolizzare  un 
cambiamento  di  questo  tipo,  si  fatichi  a  metabolizzare  l'importanza 
dell'adozione di modelli di sicurezza che sono ormai fondamentali nella nostra 
vita e nella tutela dei nostri dati che sono in rete e che sono la nostra vita in 
rete. La sicurezza digitale, la cybersicurezza, oggi è sempre di più la sicurezza a 
tutto tondo delle nostre vite. 

 
 
 
 
 
 
 
 
 
 
 
 
 
 
 
 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

119

LA DIFESA E IL CYBERSPACE 
Gen. C.A. Carmine Masiello  

Sottocapo di Stato Maggiore della Difesa 

 
Domanda del moderatore dott. Fausto Carioti: Allora parliamo di 
soldati e il caso vuole che qua accanto a me ci sia il generale Masiello, Sotto 
Capo di Stato Maggiore della Difesa. Generale.  

Buonasera, anche a Lei chiedo di illustrarci intanto la Sua Istituzione 
quale parte, quale ruolo svolge all'interno della cyber guerra? E poi le chiedo 
cosa è cambiato dal 24 febbraio?  

 
Gen.  C.A.  Masiello:  Grazie,  saluto  tutti,  saluto 

l'Autorità. 
Innanzitutto un grazie per aver invitato la Difesa a questo consesso, è un segno 
di attenzione non soltanto per il mondo che rappresenta, ma anche il segno 
che si è capito che la Difesa ha una parte attiva in questo mondo cyber , ed è 
uno degli attori, lasciatemi dire, fondamentale e questo, e mi riallaccio subito 
alla prima domanda che mi ha posto quando mi ha chiesto cosa avevo trovato 
nel mio lavoro: allora io mi occupo di cyber in senso lato, più o meno da 5- 6 
anni, quando sono stato assegnato a Palazzo Chigi quale consigliere militare 
del Presidente del Consiglio, e a quel tempo presiedevo il nucleo di sicurezza 
cibernetica, quindi è stato il mio primo contatto con il mondo cyber. E devo 
dire, e riecheggio un po’ le parole del Presidente Urso, che sin da quei tempi 
era evidente che la situazione nel nostro paese non era ottimale e che andavano 
prese delle misure, cose che poi sono state fatte nel tempo con la creazione 
della CN e del perimetro eccetera.  

Adesso io mi occupo allo Stato Maggiore della Difesa, attraverso le 
unità alle mie dipendenze, della definizione della policy cyber della difesa e 
dello sviluppo delle nuove capacità in ambito difesa. La difesa, però non è. 
nuova al fenomeno cyber, per noi il problema della sicurezza delle reti, diciamo 
un po’ endemico, fa parte della nostra formazione.  

Noi siamo un po’ fissati, cresciamo con questo problema della sicurezza 
e quindi siamo diciamo avvantaggiati rispetto al resto della Comunità. In 
secondo luogo siamo abituati a parlare con i nostri alleati, siamo abituati a 

120

LA PROTEZIONE DEI DATI. DA 25 ANNI LA BUSSOLA DEL FUTURO 

guardare a quello che succede negli altri paesi, in maniera veramente direi quasi 
esagerata e, questo non soltanto nell'ambito delle alleanze, ma guardiamo un 
po’ in tutto il mondo. Il terzo punto, lasciatemelo dire, che noi la dottrina 
Gerasimov  l'abbiamo  studiata:  per  noi  era  importante  capire  cosa  stava 
succedendo dall'altra parte della barricata, se così si può usare questo termine.  
Quindi, a fronte di questa situazione abbiamo ristrutturato tutta la 
nostra governance, e questo in linea con quello che stava succedendo nel resto 
del paese; quindi abbiamo essenzialmente due leve, una leva che è quella che 
ricade sotto la mia competenza e poi una leva invece operativa che è quella di 
condurre effettivamente le operazioni cibernetiche, quindi questo è un po’ in 
sintesi quello che fa la difesa. Io vorrei sottolineare qualche punto. Il primo 
punto è stato già trattato e lo dico subito è la condivisione, la sinergia, dico io.  
La tematica cyber non può essere affrontata in maniera separata dai 
singoli attori in questo paese. Bisogna fare uno sforzo che è difficile in Italia, 
uno sforzo per guardare al problema in maniera coordinata, quindi ci vuole 
sinergia nell'attività e poi soprattutto ci vuole condivisione perché nel mondo 
cibernetico c'è poca voglia di condividere.  

C'è poca voglia di condividere perché non si vuole far vedere che si è 
stati penetrati o far vedere che si è sbagliato e non si vuol far vedere che magari 
si ha qualcosa in più degli altri. E questo fa parte delle regole della concorrenza, 
ma questa è la cosa peggiore che si può fare, perché il fatto di non condividere 
con gli altri le problematiche che si sono subite, porta inevitabilmente o può 
portare altri a soffrire dello stesso problema, e quindi bisogna fare uno sforzo 
in questo senso, cosa che non è sempre agevole perché è un problema culturale.  
Per quanto riguarda il 24 Febbraio, perché questo forse è il punto che 
più attiene al lavoro che facciamo: il lavoro operativo, ha segnato sicuramente 
uno spartiacque, la prima cosa che mi sento di dire è che il 24 Febbraio è 
iniziato il primo conflitto simmetrico della era digitale, nel senso che noi 
abbiamo vissuto gli ultimi vent'anni, e parlo di ufficiali della mia generazione 
e di quelle più recenti, abbiamo vissuto per vent'anni in combattimento in 
Iraq, Afghanistan, per parlare dei principali teatri, ma si è trattato sempre di 
conflitti  asimmetrici,  cioè  fra  unità  che  avevano  capacità  tecnologiche 
totalmente diverse.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

121

Infatti io sono stato in Afghanistan e devo dire che la problematica 
cyber era veramente relativa. Era poco sentita rispetto a quello che è successo 
in Ucraina.  

Questo è il primo fattore che ci deve far riflettere: da questo momento 
la parte cibernetica è entrata nella guerra in senso lato perché di guerra si parla 
e perché è un conflitto cybernetico. 

 
Carioti: Scusi che intende per simmetrico? 
 
Gen. C.A. Masiello: simmetrico, vuol dire che hanno le stesse capacità. 
Sono due avversari che si muovono allo stesso livello di capacità, noi e i Russi 
siamo  e  sarebbe  un  conflitto  simmetrico.  Noi  e  i  talebani:  è  un  conflitto 
asimmetrico, quindi per semplificare. E quindi stavo dicendo: nell'Afghanistan 
non si parlava di questo. E dicevo quindi: conflitto cibernetico, perché di vero 
e proprio conflitto si tratta, dobbiamo dare alle parole il loro senso di un 
conflitto quotidiano.  

Ogni giorno nel mondo ci sono milioni di attacchi cyber e non è un 
segreto, tutti tenuti per la maggior parte sotto soglia, ovviamente per evitare 
che vi sia la risposta dell’aggredito. Il cyber poi, come è già stato detto dal 
Presidente Urso, fa parte oramai dei domini a tutti gli effetti, quindi abbiamo 
visto nel conflitto del 24 Febbraio come il dominio cibernetico è stato integrato 
nelle  operazioni  militari,  quindi  gli  attacchi  cibernetici  si  muovevano 
parallelamente agli attacchi convenzionali.  

Quindi  mentre  si  muovono  i  carri  armati  e  aerei  bombardavano, 
c'erano attacchi cyber che venivano condotti contro l'Ucraina in particolare, e 
non solo. E parliamo chiaramente di centinaia di attacchi. E questo è stato 
sicuramente un grosso ammaestramento per noi, quindi sapevamo come poteva 
essere. Sapevamo in teoria quello che poteva succedere, poi l'abbiamo visto 
praticamente. Un'altra cosa molto interessante è la problematica dello spazio, 
perché lo spazio come nuovo dominio, è stato accennato, è strettamente legato 
alla cyber. Il non garantire la sicurezza cibernetica nel dominio spaziale, porta 
evidentemente a rendere lo spazio inutile, a questo noi pensiamo raramente, 
non ci facciamo molta attenzione perché siamo abituati, però se pensiamo a 

122

LA PROTEZIONE DEI DATI. DA 25 ANNI LA BUSSOLA DEL FUTURO 

vivere 10 minuti, mezz’ora, un'ora senza spazio, probabilmente non riusciremo 
più a vivere.  

Oggi  il  posizionamento  che  abbiamo,  i  nostri  cellulari  quando  ci 
spostiamo, è tutto dato dai GPS, dai satelliti - posizionamento che sono in 
quota. Le comunicazioni da un continente all'altro avvengono grazie ai satelliti. 
Le transazioni finanziarie avvengono grazie ai satelliti. Quindi le immagini 
satellitari, che un ruolo enorme hanno avuto e stanno avendo nel conflitto in 
Ucraina, anche quello si fermerebbe, se non vi fosse la sicurezza cybernetica.  
Quindi sono due domini che si muovono parallelamente. È su questo 
va posta molta attenzione; ma è una cosa che non facciamo, non l'abbiamo 
fatto con Internet, non l'abbiamo fatto con la crescita del digitale, non abbiamo 
saputo regolamentarlo, non ci abbiamo riflettuto, non abbiamo fatto una sceda 
di  cultura,  la  stessa  cosa  sta  succedendo  nello  spazio  dove  ci  stiamo 
approcciando con la stessa leggerezza. Così come pensavamo che internet 
all'inizio fosse solamente un campo da sfruttare, forse un nuovo dominio per 
l'economia.  

In effetti si parla di space economy, è il termine più noto quando si 
parla di spazio, però nessuno si preoccupa della sicurezza. Io faccio sempre 
questo esempio, quando intervengo a parlare di questi domini, questo esempio 
è  :  Lo  spazio  e  il  cyber  sono  un  po  come  il  Mar  Mediterraneo,  cioè  la 
dimensione del Mar Mediterraneo, dove il progresso dipende dalla sicurezza, 
cioè se il Mediterraneo è sicuro, se le navi si possono muovere, se si può 
commerciare  con  le  diverse  sponde  in  sicurezza,  senza  sottomarini  che  ci 
aggrediscono, questo ci garantisce il progresso.  

Ecco lo spazio, così come il dominio cybernetico sono un po’ così, 
bisogna garantirne la sicurezza affinché il progresso possa evolvere, perché di 
progresso stiamo parlando, stiamo parlando di crescita della nostra società. Il 
futuro  (siamo  già  nel  futuro,  questo  è  stato  detto)  noi  come  difesa 
condividiamo  gli  stessi  problemi  che  condivide  l'Agenzia  cibernetica, 
ovviamente.  

Il problema principale è una carenza di risorse. Si è parlato di Israele, 
Israele è un bellissimo esempio, purtroppo non è calzante. Perché Israele? Come 
è noto a tutti, ha un esercito di leva, quindi tutti i cittadini israeliani passano 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

123

attraverso la leva, è chiaro il bacino enorme, ma soprattutto devi passare da lì 
per forza, poi se sei bravo ti prendono.  

Noi questa possibilità ovviamente non l'abbiamo e quindi dobbiamo 
cercare di attrarre i giovani migliori per venire nelle nostre Istituzioni e questo 
non  è  difficile,  non  è  particolarmente  difficile.  Il  problema  che  io 
personalmente  ritengo  essenziale  è  che  molte  volte  si  riduca  tutto  a  un 
problema  salariale.  Quanto  guadagno  qui,  quanto  guadagno  nel  privato, 
quando guadagno nel pubblico.  

E forse invece bisognerebbe fare leva sui valori, cosa vuol dire lavorare 
per il tuo paese, lavorare per la tua bandiera, questo è molto importante. E 
non è una cosa solitamente italiana, perché in tutti gli altri paesi, quando si 
lavora nel pubblico si guadagna meno che nel privato.  

Però altri paesi sanno far leva maggiormente sullo spirito di Patria, 
sull’ amore per il proprio paese e questo li aiuta a reclutare queste persone. 
Quindi per noi è un grosso sforzo nel reclutamento e un grosso sforzo nella 
formazione, formazione non soltanto dei nuovi che arrivano o di quelli che 
ci sono, ma soprattutto formazione della nostra giovane leadership, quelli che 
si stanno affacciando alla carriera militare perché devono essere abituati sin 
da piccoli a pensare cyber e a pensare spazio, li metto sempre insieme, perché 
solamente dall'integrazione fra tutte queste capacità possono .diventare dei 
comandanti del domani e possono garantire la difesa e il progresso del nostro 
paese. Grazie. 

 
 
 
 
 
 
 
 
 
 
 

124

LA PROTEZIONE DEI DATI. DA 25 ANNI LA BUSSOLA DEL FUTURO 

LE SFIDE GLOBALI DEL CYBERCRIME, COME DIFENDERSI  

E IL RUOLO DELLA GUARDIA DI FINANZA  

Col. Marco Menegazzo 

Comandante del Gruppo Privacy del Nucleo Speciale Tutela Privacy  

e Frodi Tecnologiche della Guardia di Finanza 

 
1. PREMESSA 
Desidero anzitutto porgere il mio personale ringraziamento per questa 
occasione offerta al Corpo della Guardia di Finanza di esporre la propria 
testimonianza e il proprio punto di vista in merito a tematiche di grande 
attualità e particolare interesse operativo, quali quelle riconducibili al mondo 
della sicurezza cibernetica e, più in generale, al mondo della sicurezza nazionale 
di fronte alle minacce portate dalle moderne tecnologie. 

Sono  il  Colonnello  Marco  Menegazzo  Comandante  del  Gruppo 
Privacy del Nucleo Speciale Tutela Privacy e Frodi Tecnologiche della Guardia 
di Finanza, reparto con sede in Roma con competenza nazionale, orientato in 
via preminente alla collaborazione con l’Autorità Garante per la protezione dei 
dati personali, per i profili operativi in materia di tutela e protezione dei dati 
personali e al contrasto della criminalità in rete, per gli aspetti concernenti il 
cybercrime avente riflessi sugli interessi economico-finanziari del Paese. 

Nel corso del mio intervento saranno delineati i principali elementi 
informativi concernenti lo scenario di contesto del cybercrime e la conseguente 
necessità di difesa dalle aggressioni portate ai dati e ai sistemi informativi, il 
rapporto tra sicurezza cibernetica e tutela della privacy e il ruolo del Nucleo 
Speciale Tutela Privacy e Frodi Tecnologiche quale dispositivo di contrasto 
messo in campo dalla Guardia di Finanza. 

 
2. ANALISI DI CONTESTO 
Nel contesto attuale, caratterizzato dall’incremento esponenziale del 
ricorso all’utilizzo degli strumenti informatici e dal parallelo incremento degli 
attacchi alle reti e ai sistemi informativi, il dominio cibernetico rappresenta un 
“terreno di confronto” con riflessi sulla regolarità della prestazione dei servizi 
essenziali e sulla sicurezza nazionale e, non ultimi, sugli interessi economico-

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

125

finanziari del Paese, la cui tutela rappresenta la mission istituzionale della 
Guardia di Finanza. 

Gli  interventi  del 

legislatore,  attraverso 

la  Direttiva  NIS, 
l’istituzione del perimetro di sicurezza nazionale cibernetica e la creazione 
dell’Agenzia per la Cybersicurezza Nazionale, oltre che armonizzarsi con la 
normativa europea in materia e con le analoghe iniziative poste in essere 
dagli altri Paesi comunitari, mirano alla progressiva crescita della cultura 
della sicurezza informatica, i cui fattori cruciali restano il rafforzamento 
della  collaborazione  tra  settore  privato,  Amministrazioni  centrali  ed 
Istituzioni locali, in un quadro di maggiore promozione e conoscenza della 
cultura digitale in funzione anche dello sviluppo industriale e tecnologico 
del Paese. 

La strategia nazionale, come indicato in particolare dalla Direttiva, 
prevede  che  siano  definiti  i  piani  di  valutazione  dei  rischi  informatici,  di 
sensibilizzazione  e  di  formazione  dei  cittadini  in  materia  di  sicurezza 
informatica e soprattutto prevede che siano predisposte le contromisure agli 
incidenti informatici in termini di preparazione, risposta e recupero dei servizi 
eventualmente compromessi, in un quadro di spiccata resilienza dei sistemi 
informativi strategici per il Paese. 

Conformemente a quanto previsto dalla Direttiva, appare evidente 
come i sistemi informativi che operano servizi essenziali per il vivere civile 
debbano  essere  necessariamente  dotati  di  “adeguate”  misure  tecnico-
organizzative per la gestione dei rischi e per la prevenzione degli incidenti 
informatici. 

Comunque,  devono  poter  essere  in  grado  di  ridurre  l’impatto  di 
eventuali incidenti occorsi dimostrando di essere adeguatamente resilienti 
attraverso il tempestivo rispristino dei servizi eventualmente compromessi. 

Infatti, se un servizio è fondamentale per il mantenimento di attività 
sociali e/o economiche, se la fornitura di tale servizio dipende dalla rete e dai 
sistemi  informativi  e  se  un  incidente  informatico  produce  effetti  negativi 
rilevanti sulla fornitura di tale servizio, le ricadute in termini di funzionalità, 
di frustrazione dei diritti e delle legittime aspettative dei cittadini, di danno 
economico e di immagine, possono essere di notevole portata. 

126

LA PROTEZIONE DEI DATI. DA 25 ANNI LA BUSSOLA DEL FUTURO 

Il “mondo cibernetico”, che potremmo definire come quell’insieme 
di infrastrutture tecnologiche interconnesse, rete internet compresa, che si 
estende  a  tutti  gli  apparati  tecnologici  (sistemi  di  telecomunicazione, 
computer e loro componenti, prodotti hi-tech, ecc.) in grado di collegarsi tra 
loro,  rappresenta  una  nuova  dimensione  in  cui  le  tecnologie  vanno  a 
caratterizzare e condizionare, ormai in modo determinante, la vita delle società 
moderne, ampliando il perimetro di quello che fino ad oggi abbiamo chiamato 
il mondo reale. 

Il mondo cibernetico è fatto di strutture fisiche, processi matematici, 
software ed informazioni, che finiscono per rappresentare un sistema articolato 
e complesso, non sempre conosciuto in tutte le sue parti, si pensi alle reti del 
c.d. “dark web”, capace di generare ingenti profitti ma anche significative 
perdite per le economie ed i sistemi nazionali. 

Gli aspetti connessi alla rete mondiale toccano sempre di più la vita 
quotidiana delle persone, riverberano innumerevoli implicazioni in ambito 
lavorativo e sociale, ma in molti casi si assiste ancora alla mancanza di coscienza 
e consapevolezza riguardo alle opportunità ma soprattutto ai rischi. 

Il  rapporto  tra  cittadini  e  tecnologie  evidenzia  talvolta  aspetti 
preoccupanti sul piano dell’alfabetizzazione e del corretto uso dei dispositivi 
elettronici,  facendo  emergere,  molto  spesso,  criticità  e  vulnerabilità 
comportamentali che offrono terreno fertile e profitto a numerose condotte 
illecite. 

Parimenti, analoga situazione viene riscontrata dal lato delle imprese, 
ove  una  scarsa  percezione  del  problema  e  una  insufficiente  sensibilità 
tecnologica,  accompagnate  sovente  dall’assenza  di  competenze  o  ruoli 
organizzativi dedicati, finiscono per aprire la strada a minacce informatiche o 
azioni fraudolente, sempre più massive e sofisticate. 

Come risulta dal Rapporto Censis-DeepCyber sulla cybersicurezza in 
Italia, presentato lo scorso 22 aprile al Senato della Repubblica, la situazione è 
in chiaro-scuro. Infatti, se il 61,6% degli italiani è preoccupato per la sicurezza 
informatica e adotta sui propri device precauzioni per difendersi, il restante 
38,4, quindi quasi 4 italiani su 10, sono indifferenti o non si tutelano dagli 
attacchi informatici.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

127

Di contro, l’81,7% degli italiani ha paura di essere vittima di furti e 
violazioni dei propri dati personali in rete, percependo il rischio principalmente 
nella navigazione web, nell’utilizzo di account social, negli acquisti di prodotti 
online e nelle operazioni di home banking, ma solo 1 su 4 ha un’idea chiara di 
cosa sia la cybersecurity. 

Lo spazio telematico globale, di dimensioni virtualmente infinite, è 
estremamente  complesso,  soprattutto  se  lo  si  guarda  dal  lato  del  rischio 
sistemico.  Costituisce  anche  un  luogo  di  interesse  per  le  reti  criminali 
organizzate, il cui obiettivo è di sottrarre denaro, truffare o raggirare a scopo 
di  lucro  cittadini  ed  organizzazioni,  falsando  in  questo  modo  la  leale 
concorrenza,  nuovo  inedito  campo  di  battaglia  e  di  competizione  anche 
geopolitica. 

Tutto  ciò  determina  enormi  ricadute  sul  tessuto  economico  e 
produttivo nazionale tanto che la vulnerabilità dei sistemi e delle reti, anche 
sotto il profilo della sicurezza economico/finanziaria, è tra i fondamentali 
fattori di preoccupazione per la maggioranza delle istituzioni e per le categorie 
economiche e sociali. 

Particolarmente insidiose sono poi le nuove criticità dovute alla crescita 
esponenziale di tutte quelle attività illecite che trovano particolare agio nella 
parte  più  profonda  della  rete,  in  quell’area  nascosta  del  dark  web,  non 
indicizzato dai motori di ricerca, che offre ampia garanzia di anonimato grazie 
anche ai numerosi servizi nascosti ivi presenti e all’uso massivo di transazioni 
finanziarie operate attraverso cryptovalute dalle caratteristiche intrinsecamente 
anonime. 

La  situazione  emergenziale  creata  dalla  pandemia  da  Covid-19  ha 
comportato un massiccio ricorso al digitale e questo ha permesso a molte 
aziende di proseguire la propria attività, così come ha consentito alla Pubblica 
Amministrazione di continuare a erogare i servizi ai cittadini. Con lo smart 
working, la nuova modalità di lavoro imposta dall’emergenza Covid-19, si è 
ampliata la superficie di attacco informatico, dischiudendo nuove opportunità 
ai cyber criminali: i dipendenti sono risultati in molti casi vulnerabili alle 
campagne di phishing per carpire credenziali di accesso ai sistemi informativi, 
esponendo così dati aziendali o dati sensibili al rischio di perdita o furto. 

128

LA PROTEZIONE DEI DATI. DA 25 ANNI LA BUSSOLA DEL FUTURO 

trasformazione,  ove 

Si tratta dunque di un quadro d’assieme particolarmente complesso e 
in  continua 
l’incremento  delle  opportunità  è 
accompagnato  da  un  parallelo  incremento  delle  vulnerabilità,  tanto  da 
richiedere una sempre maggiore consapevolezza ed attenzione da parte di tutte 
le istituzioni interessate. 

La diffusione massiva della tecnologia rende la vita più semplice ma al 
tempo  stesso  anche  più  fragile  e  vulnerabile:  i  problemi  legati  alla 
digitalizzazione e alla diffusione della cultura della sicurezza e della resilienza 
cibernetica non sono nati con la pandemia, ma erano e restano centrali. 

La  sfida  riguarda 

La cybersecurity, che non può più essere considerata un costo o un 
ambito per soli esperti, diventa sempre più un investimento sociale di interesse 
collettivo, indispensabile per una corretta evoluzione digitale. 
in  sicurezza  delle 

infrastrutture, 
l’affrancamento  dalla  dipendenza  tecnologica,  la  consapevolezza  e  la 
formazione  degli  utenti  all’interno  della  cornice  data  dai  ruoli  attribuiti 
all’Agenzia nazionale, alle investigazioni svolte dalle Forze di polizia, alla cyber 
intelligence e alla cyber defence. 

la  messa 

Nondimeno,  la  necessità  di  intervenire  nella  cybersicurezza,  con 
investimenti  appropriati  e  in  un  quadro  coerente  di  necessità  e  priorità 
adeguate a fronteggiare le minacce cibernetiche globali, rende ineludibile 
l’esigenza di dare attuazione al Piano nazionale di ripresa e resilienza (PNRR), 
che prevede apposite progettualità nell’ambito della cybersecurity, oltre alle 
specifiche iniziative per la digitalizzazione e l’innovazione quali strumenti per 
rilanciare la competitività e la produttività del sistema Paese. 

Il  ruolo  della  digitalizzazione  e  innovazione  riguarda  infatti, 
trasversalmente, tutte le Missioni previste dal Piano: la Digital Transformation 
è quindi un passaggio obbligato per consentire alla Pubblica Amministrazione, 
come alle aziende private, di affrontare le sfide che pone l’economia attuale. 
Parallelamente alle sfide poste dalla criminalità informatica sul piano 
dell’aggressione ai sistemi informativi pubblici e privati, come ai danni dei 
cittadini, si pone il tema dell’utilizzo, nelle attività illegali cibernetiche delle 
valute virtuali, la cui connessione con la mission istituzionale della Guardia di 
Finanza emerge chiaramente sia sotto il profilo della polizia giudiziaria di 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

129

prevenzione e repressione dei reati che della polizia economico-finanziaria per 
gli  aspetti  relativi  al  riciclaggio  dei  proventi  illeciti  e  della  immissione 
nell’economia di capitali di origine illegale. 

Le valute virtuali o criptovalute, la cui origine viene fatta risalire al 
2009 con la creazione del Bitcoin, possono essere utilizzate in una grande 
varietà di modi, di cui alcuni legittimi ed eticamente corretti, altri illegali e 
pericolosi, sottoponendo gli operatori di polizia a sfide sempre nuove, che 
possono essere affrontate solo avendo chiari e definiti i criteri posti alla base 
della loro essenza e funzionamento. 

Una delle caratteristiche che rende difficile l’azione di controllo e di 
vigilanza del mondo delle criptovalute è la decentralizzazione, ovvero l’assenza 
di un organo centrale che possa esercitare un qualsiasi tipo di potere sulle stesse 
e sulle attività effettuate dagli utenti, essendo le criptovalute, per definizione, 
prive del requisito della materialità.  

Altro aspetto da tenere presente è che le criptovalute funzionano grazie 
alla  rete  Internet,  risultando  pertanto  prive  di  qualsiasi  nazionalità  o 
riferimento territoriale. Queste caratteristiche, in linea di massima, possono 
essere riscontrate anche nelle altre centinaia di monete virtuali esistenti, create 
successivamente al Bitcoin, soprattutto in quelle caratterizzate da un elevato 
grado di anonimizzazione. 

Dal punto di vista normativo, sussistono invece criticità in ordine alle 
tematiche del sequestro della valuta virtuale e della sua conversione in valuta 
corrente per la devoluzione al Fondo Unico di Giustizia.  

Altre  tematiche  da  tenere  in  considerazione  sono  quelle  della 
disponibilità di fondi in criptovaluta per l’esecuzione di operazioni undercover 
e dell’auspicabile modifica normativa inerente l’estensione ai reati informatici 
dell’istituto delle “Operazioni sotto copertura” di cui all’art. 9 della Legge 
146/2006. 

 
3. CYBERCRIME E DIFESA DALL’AGGRESSIONE  
AI DATI 
L’impianto normativo nazionale a tutela della sicurezza dei dati e la 
conoscenza delle dinamiche che agitano il mondo del cybercrime non possono 

130

LA PROTEZIONE DEI DATI. DA 25 ANNI LA BUSSOLA DEL FUTURO 

naturalmente, da soli, arginare le minacce e prevenire i danni derivanti dagli 
attacchi informatici, soprattutto da quelli portati da soggetti ed organizzazioni 
particolarmente preparati e determinati, e quindi insidiosi. Né la funzione 
repressiva esercitata dagli attori istituzionali, in primis dalle Forze di Polizia, 
può scongiurare l’insorgenza di nuovi attori malevoli e di nuove tecnologie di 
aggressione alla sicurezza informatica pubblica, aziendale e privata. 

La  principale  barriera  rimane  la  prevenzione  e  la  protezione  delle 
infrastrutture informatiche e dei dati attraverso politiche operative di sicurezza 
nazionale adottate dai Governi, dalle Istituzioni, dalle imprese e anche dai 
singoli cittadini, sia implementando misure di difesa attiva, sia diffondendo 
in maniera sempre più capillare la cultura della consapevolezza della sicurezza 
informatica a tutti i livelli. 

In definitiva, sia che si tratti di una Pubblica Amministrazione, di 
un’impresa privata o di semplici cittadini, la definizione stessa di cybersicurezza 
fornita dalla Legge e in particolare dall’art. 1 del Decreto 82/2021 istitutivo 
dell’Agenzia per la Cybersicurezza Nazionale, stabilisce che l’insieme delle 
attività  necessarie  per  proteggere  dalle  minacce  informatiche  reti,  sistemi 
informativi, servizi informatici e comunicazioni elettroniche, deve assicurare 
la  disponibilità,  la  confidenzialità  o  riservatezza  e  l’integrità  dei  dati, 
garantendone la resilienza. 

In  definitiva  è  la  concreta  risposta  a  questi  principi  ispiratori  che 
costituisce l’unica tipologia di efficace difesa dalle aggressioni portate ai dati. 
In sostanza, le informazioni devono essere accessibili nel determinato 
momento  in  cui  servono,  esclusivamente  ai  soggetti  che  hanno  diritto  ad 
accedervi e non devono essere alterate o corrotte. Caratteristiche che peraltro 
devono essere garantite durante tutto il ciclo di vita dell’informazione, ossia 
da quando viene generata e/o raccolta a quando viene distrutta, passando 
ovviamente per ogni tipo di conservazione. 

A questo si aggiunge la resilienza, ovverossia la capacità dei sistemi di 
resistere ad un attacco non solo in termini di “robustezza” delle strutture ma 
soprattutto come capacità di recuperare al più presto le funzionalità previste 
attraverso il tempestivo ripristino della piena operatività. 

Da  sottolineare  che  questi  punti  di  riferimento  programmatico 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

131

possono essere compromessi non solo da azioni ostili via malware, terreno di 
battaglia tipico del cybercrime, ma anche alla possibilità di attacco fisico ai 
sistemi informativi in chiave simbolica, propagandistica e politica. Mi riferisco 
ad eventuali atti terroristici mirati alle infrastrutture dove sono residenti i 
sistemi  elaborativi  e  alla  conseguente  indisponibilità  di  dati  e  servizi  di 
importanza rilevante o strategica per il Paese. La difesa da queste minacce è 
possibile con adeguate misure di sicurezza e vigilanza fisica delle infrastrutture 
ma soprattutto adottando soluzioni di disaster recovery in grado di scongiurare 
la perdita dei dati e il ripristino delle funzionalità in tempi rapidi e comunque 
non impattanti sulla produttività dei sistemi eventualmente coinvolti. 

Stesso discorso di ottimizzazione delle soluzioni di disaster recovery in 
termini di operatività vale per tutte le minacce di tipo fisico, vale a dire quegli 
eventi naturali o fortuiti, quali terremoti, alluvioni, incendi, azioni umane 
sconsiderate, che possono compromettere l’integrità fisica dei sistemi e dei dati. 
Più complesso ma non meno critico da punto di vista della risposta 
all’aggressione  ai  patrimoni  informativi  pubblici  o  privati  è  il  mondo  del 
cybercrime  prettamente  inteso.  Come  noto,  il  crimine  informatico  è  il 
fenomeno criminale che si caratterizza nell'abuso della tecnologia informatica. 
Il  crimine  informatico  può  essere  generalmente  definito  come  un'attività 
criminale che coinvolge la struttura della tecnologia di informazione, compreso 
l'accesso illegale, l’intercettazione, le interferenze sui dati, l’uso improprio di 
dispositivi, il furto di identità e le frodi elettroniche. 

Attesa  la  dimensione  transnazionale  dei  crimini  informatici  che 
dispiegano  la  propria  azione  nella  extraterritorialità  della  rete  Internet, 
l’esigenza collaborativa internazionale si è concretizzata con l’approvazione, da 
parte del Consiglio d’Europa, in data 23 novembre 2001, della cosiddetta 
Convenzione di Budapest. Essa rappresenta il primo accordo internazionale 
sui reati commessi tramite Internet o reti elettroniche. Con tale Convenzione 
gli Stati aderenti hanno adottato misure legislative rivolte alla repressione 
penale  dei  crimini  informatici,  armonizzando,  in  questo  modo,  i  diversi 
ordinamenti giuridici interni e coordinando forme di collaborazione ai fini 
dell’acquisizione delle prove. 

La  ratifica  della  convenzione  ha  modificato  il  codice  penale,  con 

132

LA PROTEZIONE DEI DATI. DA 25 ANNI LA BUSSOLA DEL FUTURO 

l’introduzione di nuove specifiche fattispecie di reato e la modifica di alcune 
fattispecie già previste, il codice di procedura penale, con riferimento ad articoli 
fondamentali  per  le  indagini  di  polizia  giudiziaria,  la  competenza  del 
Procuratore Distrettuale sui reati informatici, e la responsabilità amministrativa 
dell’impresa di cui al D.Lgs. 231/2001 per taluni reati informatici. 

Anche  le  indagini  di  polizia  giudiziaria  rappresentano  quindi  una 
risposta all’aggressione ai dati, quantomeno in chiave repressiva mirata a colpire 
gli autori di eventi dannosi penalmente rilevanti e in chiave preventiva di 
deterrenza  e  di  eventuale  scoperta  di  nuove  minacce  da  fronteggiare  con 
adeguate contromisure. 

Ma catalogare gli attacchi tecnici possibili è un esercizio difficile, dal 
momento che la loro quantità e la loro qualità sono connotate dalla creatività 
e dall’ingegnosità degli attaccanti e spesso, negli attacchi reali, tecniche diverse 
possono essere usate in modo combinato, rendendo più sfumata una possibile 
classificazione. Generalmente, con il termine “malware” si indica la particolare 
categoria di programmi informatici il cui scopo è quello di danneggiare l’utente 
o  i  sistemi  sui  quali  tali  programmi  vengono  involontariamente  caricati, 
mediante l’esecuzione di processi inattesi e non autorizzati. Esistono diversi 
tipi di malware ma la loro composizione e la loro continua evoluzione rendono 
difficile una classificazione coerente. 

Il compito del malware è quello di infettare i sistemi informatici target 
allo  scopo  di  danneggiarli  o  per  carpire  informazioni  di  vario  genere, 
soprattutto  quelle  riservate  o  sensibili,  soprattutto  dal  punto  di  vista 
economico.  

Altre forme di cyber-attacco prevedono lo sfruttamento di vulnerabilità 
delle reti, dei software di base, delle configurazioni hardware e software dei 
sistemi  o  di  falle  nell’organizzazione  IT  per  guadagnare  un  accesso,  non 
controllato, ai sistemi stessi. In molti casi tale accesso viene facilitato dagli stessi 
utenti, indotti a rivelare le informazioni necessarie, come account, password, 
iban, mediante tecniche che si basano, essenzialmente, sulla vulnerabilità del 
“fattore umano”. In questo caso i cyber attacchi sfruttano qualunque forma di 
debolezza o vulnerabilità umana delle vittime facendo leva su tecniche sempre 
più sofisticate di “social engineering”. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

133

Pertanto,  la  risposta  alla  domanda  “come  difendersi  dagli  attacchi 
informatici” passa anche e forse soprattutto dalla serie di accorgimenti e buone 
pratiche generali che dovrebbero essere patrimonio di tutti i cittadini, sia nella 
veste di appartenenti ad organizzazioni più o meno complesse pubbliche o 
aziendali, sia nella sfera privata. 

I comportamenti virtuosi sono in definitiva basilari ma non per questo 
meno efficaci se praticati con costanza e vigile attenzione. Ci si riferisce, alle 
seguenti regole: 

- eseguire backup periodici con la regola 3-2-1, dove 3 sta per tre 
versioni dei dati, una originale e due copie, 2 sta per due tipi di 
supporto diverso per le copie e 1 sta per una copia custodita in luogo 
diverso; 
- utilizzare password complesse e possibilmente multifattoriali; 
- utilizzare sistemi firewall di protezione perimetrale della rete; 
- utilizzare mail istituzionali con crittografia abilitata; 
- evitare click compulsivi e verificare i mittenti dei messaggi di posta; 
- proteggere le postazioni di lavoro e i device mobili con antivirus; 
- aggiornare i software di base quando richiesto; 
- adeguare i piani di protezione e sviluppare i sistemi nuovi con la 
filosofia della “security by design”; 
-  aggiornarsi  periodicamente  sulle  soluzioni  di  sicurezza,  anche 
consultando canali tematici. 

  
4. CYBERSECURITY E PRIVACY 
Diverse  quindi  sono  le  minacce  a  cui  è  esposta  costantemente  la 
sicurezza  della  dimensione  cibernetica  in  cui  anche  i  conflitti  si  spostano 
sempre più su un terreno sostanzialmente privo di un'adeguata cornice di 
diritto internazionale. 

In  tale  contesto,  l’equilibrio  tra  protezione  dei  dati  e  tutela  della 
sicurezza cibernetica è complesso ma anche foriero di nuove sfide e sinergie. 
In sintesi, occorre riuscire a contemperare le esigenze di tutela della sicurezza 
cibernetica, quale dimensione rilevante anche della sicurezza nazionale, con le 
esigenze di tutela della privacy dei cittadini, attraverso il rispetto del principio 

134

LA PROTEZIONE DEI DATI. DA 25 ANNI LA BUSSOLA DEL FUTURO 

di proporzionalità, unico punto di riferimento per controbilanciare esigenze 
di prevenzione generali e diritti individuali. 

Ma si può osservare anche come il rapporto tra protezione dati e 
cybersecurity presenti punti di contatto e reciproche funzionalità. Infatti, 
mentre la cybersecurity implica innanzitutto la protezione dei dati e delle 
infrastrutture di cui è composto l'ecosistema digitale fino, in ultima analisi, 
alla sicurezza nazionale, le eventuali compromissioni di basi dati personali 
appartenenti a soggetti pubblici o privati, i cd. “data breach” previsti dalla 
normativa  in  materia  di  tutela  dei  dati  personali,  oltre  ad  assumere 
importanza per i singoli cittadini interessati, possono essere di rilievo anche 
per la sicurezza nazionale in funzione della tipologia dei dati acceduti in 
maniera illegale. 

Soprattutto nel campo economico-finanziario, settore di intervento 
della Guardia di Finanza, il rapporto tra protezione dati e sicurezza significa 
tutelare contemporaneamente i singoli e la collettività. 

Per fronteggiare le minacce globali alla sicurezza cibernetica, l’obiettivo 
deve  essere  traguardato  in  chiave  sovranazionale,  quantomeno  europea. 
Notevole, dal punto di vista giuridico, economico e simbolico l’applicabilità 
del GDPR a soggetti esterni alla Comunità ma che trattano dati all’interno del 
continente europeo. In tal modo, i cosiddetti “giganti del web” sono stati 
attratti nell’orbita del diritto comunitario a prescindere dalla sede dell'attività 
aziendale. 

D’altronde, in uno spazio privo di dimensione “fisica” come la rete, la 
sovranità  deve  ispirarsi  a  forme  nuove,  non  necessariamente  legate  al 
tradizionale criterio della territorialità, capaci di garantire ai cittadini di rendere 
effettiva la tutela dei propri diritti. 

La  manipolazione  dei  dati  personali  e  la  profilazione  degli  utenti 
finalizzata ad orientare tendenziosamente le volontà dei cittadini, rendono 
evidenti i connessi profili di sicurezza nazionale in quanto possibile alterazione 
dell’ordinata competizione democratica. In definitiva, la disinformazione on-
line, sfruttando le caratteristiche del domino cibernetico, può condizionare o 
influenzare i processi sociali, economici e politici del Paese. 

Parallelamente, vanno considerati i rischi, per la sicurezza nazionale, 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

135

derivanti dall’adozione di tecnologie ad alto valore aggiunto da parte di Paesi 
in cui il sistema politico è fortemente incidente sulle aziende produttrici di 
tecnologie, soprattutto nel campo delle telecomunicazioni. Qualunque accordo 
commerciale non può prescindere dal rispetto delle basilari condizioni di tutela 
del diritto alla protezione dei dati dei cittadini europei, tutela che in questo 
caso dispiega i propri effetti anche sul terreno della sicurezza cibernetica. 

 
5. IL RUOLO DELLA GUARDIA DI FINANZA 
Nel documento di Strategia Nazionale di Cybersicurezza, presentato 
dall’Agenzia Nazionale alla fine dello scorso mese di maggio, tra i pilastri 
tecnico-operativi della complessiva architettura nazionale di cybersicurezza, 
viene  indicata  la  funzione  di  prevenzione  e  contrasto  della  criminalità 
informatica che viene attuata dalle componenti specialistiche delle Forze di 
Polizia, venendo quindi menzionato anche il Nucleo Speciale Tutela Privacy e 
Frodi Tecnologiche della Guardia di Finanza. 

Infatti,  la  presa  di  coscienza  delle  gravi  minacce  al  sistema  Paese 
derivanti dall’utilizzo illecito delle nuove tecnologie ha portato la Guardia di 
Finanza a rafforzare il dispositivo di contrasto alle condotte criminali che 
impattano sul tessuto economico e finanziario, peraltro in continua evoluzione. 
In tale contesto, l’attività svolta dal Corpo si declina, in ragione dei 
poteri ad essa attribuiti, in attività di polizia economica e finanziaria, nonché 
giudiziaria, estese ad ambiti sempre più diversificati sul piano tecnologico e 
territoriale, coprendo, nello specifico, la rete internet e più in generale le 
tecnologie, e superando, sempre più spesso, la soglia dei confini nazionali in 
cooperazione con i paesi aderenti alle diverse organizzazioni internazionali 
previste da singoli trattati o convenzioni. 

La Guardia di Finanza, in ogni sua espressione operativa, si muove 
trasversalmente nell’ambito della missione istituzionale di polizia economico-
finanziaria  che  le  è  affidata,  attraverso  un  approccio  per  sua  natura 
multidisciplinare. 

I moduli di azione, anche nelle investigazioni che impattano con il 

mondo digitale, sono, quindi, contestualmente orientati: 

-  al  controllo  economico  del  territorio  virtuale,  attraverso  il 

136

LA PROTEZIONE DEI DATI. DA 25 ANNI LA BUSSOLA DEL FUTURO 

monitoraggio  della  rete  telematica,  anche  nascosta,  per  verificare 
l’esistenza  di  sacche  d’illegalità  e  per  intercettare  flussi  finanziari 
“sospetti”; 
- a verificare la posizione fiscale dei soggetti investigati per l’eventuale 
tassazione dei proventi illeciti; 
- ad intervenire, trasversalmente, sui diversi profili, quali, ad esempio, 
quelli  in  materia  valutaria,  della  privativa  intellettuale  e  sicurezza 
prodotti, della concorrenza e mercato, oltre che della privacy. 
Nel contrasto agli illeciti di carattere economico-finanziario realizzati 
in internet, ovvero per mezzo di dispositivi tecnologici, il Corpo interviene 
attraverso due direttrici che sono in continuo contatto funzionale tra loro: 

rafforzati  da 

- la rete dei reparti territoriali, capillarmente distribuiti sul territorio 
nazionale,  con  il  compito  di  assicurare,  nei  rispettivi  ambiti, 
l’esecuzione dei compiti istituzionali. Tra i reparti, i Nuclei di polizia 
economico-finanziaria,  ulteriormente 
specifiche 
professionalità, si pongono come unità investigative di punta; 
-  i  reparti  speciali  che  si  affiancano  ai  primi  e  che,  istituiti  per 
l’approfondimento di specifiche materie, sono incaricati di realizzare 
direttamente,  ovvero  con  azioni  di  supporto  alle  unità  operative, 
moduli investigativi connotati da elevati standard qualitativi. 
Questi ultimi, proprio in ragione della sempre maggiore complessità 
dei fenomeni criminali, assumono un ruolo fondamentale nella strategia di 
contrasto  a  tale  tipologia  di  illeciti,  soprattutto  in  tema  di  “supporto  di 
conoscenze”,  acquisendo  ed  aggiornando  costantemente  il  patrimonio 
conoscitivo e tecnico specialistico utile all’azione di tutti i reparti. 

Allo  scopo  di  meglio  delineare  il  quadro  delle  competenze  e  delle 
attribuzioni delle Forze di Polizia a carattere generale, con Decreto del Ministro 
dell’Interno in data 15 agosto 2017, sono stati fissati i principi ispiratori 
dell’azione delle strutture dedicate al mondo virtuale e tecnologico della Polizia 
di Stato, dell’Arma dei Carabinieri e della Guardia di Finanza. 

L’azione di prevenzione e contrasto, che vede coinvolte tutte le Forze 
di Polizia, deve dispiegarsi sul "terreno virtuale" in cui sempre più trovano una 
propria proiezione pervasiva le organizzazioni criminali che hanno solide radici 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

137

nel mondo reale. Nondimeno, è stata ritenuta necessaria l’adozione di criteri 
di ripartizione di specialità, ferme restando le specifiche attribuzioni delle 
singole  Forze  di  Polizia  e  le  relative  competenze  trasversali  sulle  attività 
criminali di più spiccato allarme sociale quali, ad esempio, il traffico di sostanze 
stupefacenti. 

Il Corpo della Guardia di Finanza, tenuto conto delle attribuzioni di 
polizia economico-finanziaria, valutaria e amministrativa conferite dall'art. 2 
del decreto legislativo 19 marzo 2001, n. 68 e dalle normative specifiche di 
settore, attraverso il Nucleo Speciale Tutela Privacy e Frodi Tecnologiche, ha 
competenza preminente per la ricerca, la prevenzione e il contrasto degli illeciti 
perpetrati sfruttando la rete nei settori delle entrate tributarie, della spesa 
pubblica, della tutela della concorrenza e del mercato, della normativa valutaria 
e dei mercati finanziari. 

Peraltro, il Nucleo Speciale Tutela Privacy e Frodi Tecnologiche, in 
ossequio al principio che ha assimilato l’ambiente virtuale al territorio fisico, 
opera costantemente gli approfondimenti in rete, sia attraverso metodologie 
di Open Source Intelligence, sia mediante sofisticate tecniche di reperimento, 
analisi e filtraggio delle informazioni rinvenute, al fine di isolare potenziali 
risorse web dedite ad attività illegali. 

Il Nucleo Speciale Tutela Privacy e Frodi Tecnologiche, che dipende 
dal Comando delle Unità Speciali, è il reparto della Guardia di Finanza che 
garantisce  il  costante  presidio  di  polizia  economico-finanziaria  in  rete.  Il 
Comando Generale del Corpo, sin dal 2001, aveva avvertito l’esigenza di 
istituire un reparto che quotidianamente fosse impegnato in prima fila in un 
contesto operativo in esponenziale sviluppo tecnologico, dove gli interessi delle 
organizzazioni  criminali  avevano  individuato  un  florido  ambiente  per 
perseguire i propri obiettivi in danno del settore economico-finanziario. Nel 
tempo, la consapevolezza di un maggiore impegno nel settore degli illeciti di 
natura economico-finanziaria perpetrati in rete ha portato, nel corso del 2004 
all’elevazione dell’allora Gruppo Anticrimine Tecnologico (GAT) a Nucleo 
Speciale Frodi Telematiche, poi Tecnologiche. Nel corso del 2012 ne veniva, 
contestualmente, potenziata la struttura ordinativa, prevedendo la creazione al 
suo interno di quattro Gruppi operativi che sviluppano attività di polizia 

138

LA PROTEZIONE DEI DATI. DA 25 ANNI LA BUSSOLA DEL FUTURO 

giudiziaria nel cybercrime, effettuando un monitoraggio costante della rete 
finalizzato all’individuazione di fenomeni illegali, ivi incluso il riciclaggio e il 
finanziamento  al  terrorismo  internazionale.  Viene,  altresì,  attenzionato  il 
settore delle criptovalute, che, atteso l’elevato grado di anonimità garantito dal 
loro utilizzo, sono sempre più impiegate per effettuare transazioni illecite. Nel 
2018, con l’avvento del GDPR ed una conseguente riforma ordinativa, il 
Nucleo ha integrato la propria struttura operativa con l’azione a tutela della 
privacy, passando da 4 a 5 Gruppi investigativi. 

Il Nucleo Speciale Tutela Privacy e Frodi Tecnologiche garantisce altresì 
un’attività di ausilio agli altri reparti del Corpo in tutti quei settori d’interesse 
istituzionale nei quali le violazioni sono commesse ricorrendo ad Internet 
ovvero alle cosiddette “nuove tecnologie”. In tale ambito, il Nucleo è Polo 
Tecnologico per tutta la Guardia di Finanza ed è incaricato di assumere un 
ruolo di centralità nella gestione delle tecnologie e nello sviluppo di sistemi 
informatici di ausilio alle indagini di polizia, nel supporto specifico alle unità 
territoriali nel settore della “Computer Forensics & Data Analysis”, nonché 
nell’interscambio di esperienze con Enti istituzionali esterni, al fine di avviare 
specifiche  iniziative  di  collaborazione  che  consentano  di  migliorare  le 
professionalità  e  l’aggiornamento  del  personale  impiegato  in  tali  specifici 
ambiti di servizio.  

Tutto  questo  richiede,  ovviamente,  un  costante  aggiornamento 
professionale, anche attraverso il continuo confronto con omologhe strutture 
di “law enforcement” nazionali ed estere, centri ricerche, mondo accademico, 
associazioni  di  categoria,  principali  operatori  economici  nel  campo  delle 
tecnologie e della sicurezza delle comunicazioni. 

Vale la pena di accennare anche al fatto che il Nucleo Speciale svolge, 
con propri rappresentanti, attività di docenza all’interno di master universitari 
organizzati da diverse Università, oltre che presso le strutture di formazione 
del  Corpo  e  partecipa  a  convegni  tematici  proposti  da  Istituzioni,  Enti, 
Associazioni e Forze di Polizia nazionali e internazionali. 

Numerose sono poi le partecipazioni a tavoli di lavoro interforze a 

livello nazionale e internazionale.  

Impegnativo e significativo ai fini della tutela della legalità e della 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

139

sicurezza, infine, è il monitoraggio svolto sulla parte oscura della rete, il cd. 
dark web, in cui proliferano numerose attività illecite particolarmente insidiose 
se  si  pensa  a  fenomeni  gravi  come  quelli  del  traffico  d’armi,  di  droga,  di 
documenti falsi, dati personali ecc. La caratteristica peculiare che rende il Dark 
Web  appetibile  per  la  perpetrazione  di  pratiche  illegali  è  l’alto  grado  di 
anonimato  che  offre.  Si  tratta,  infatti,  di  un  particolare  protocollo  di 
comunicazione elettronica che fornisce servizi di vario genere, quali quelli web, 
di chat e di posta elettronica, non indicizzabili dai comuni motori di ricerca 
utilizzati per la navigazione Internet. 

 
6. CONCLUSIONE 
L’articolata dimensione che chiamiamo spazio cibernetico non può 
essere definita nella sua interezza da parametri tecnologici quali la velocità di 
connessione, la numerosità di interazioni tra utenti e l’accessibilità di dati e 
informazioni online ma bensì occorre avere riguardo agli innumerevoli servizi, 
interconnessi e comunicanti, concepiti per il soddisfacimento delle quotidiane 
esigenze  delle  nostre  comunità  e  per  lo  svolgimento  delle  relative  attività 
economiche: mi riferisco fondamentalmente alle infrastrutture energetiche, ai 
mercati finanziari, alle forniture di acqua potabile, ai trasporti di massa, e, non 
ultime, alle funzioni essenziali dello Stato, incluse la sua difesa e integrità. 

La dualità tra mondo digitale e mondo reale tende a sfumare all’interno 
della complessità e interdipendenza dei sistemi, rendendo spesso problematica 
l’identificazione dei rispettivi confini e caratteristiche.  

Da una parte, la “migrazione” verso il digitale è resa più conveniente 
dall’incessante evoluzione delle moderne tecnologie, dall’altra, la sicurezza della 
società e, in prospettiva, lo sviluppo economico e il benessere del Paese possono 
essere garantite solo dalla resilienza e dalla sicurezza delle reti e dei sistemi su 
cui tali servizi si basano.  

L’eliminazione delle minacce che provengono dallo spazio cibernetico 
non può essere completamente raggiunta da parte di nessuna organizzazione, 
pur  tecnologicamente  equipaggiata  e  proceduralmente  preparata,  siano  le 
minacce stesse volte ad ottenere profitti illeciti, come nel caso del cyber-crime, 
che  a  generare  vantaggi  informativi  o  a  diffondere  narrative  divisive  e 

140

LA PROTEZIONE DEI DATI. DA 25 ANNI LA BUSSOLA DEL FUTURO 

polarizzanti in aderenza a specifiche ideologie nella competizione geopolitica, 
come nel caso del cyber-espionage. 

Le sfide che vengono portate, quindi, richiedono l’innalzamento della 
resilienza  delle  infrastrutture  digitali,  secondo  un  approccio  che  includa 
l’adozione di misure di prevenzione e mitigazione del rischio nelle reti e nei 
sistemi  di  dati  e,  soprattutto,  l’aumento  della  consapevolezza  degli  attori 
istituzionali, delle imprese private e dei cittadini attraverso una diffusa cultura 
della cybersicurezza.  

È  in  tale  contesto  infatti  che  emerge  il  disallineamento  della 
percezione della propria sicurezza in quanto alle azioni volte a tutelare la 
dimensione della sfera fisica o patrimoniale non corrisponde, troppo spesso, 
la  pari  tutela  della  dimensione  digitale.  Inoltre,  i  bassi  costi  e  l’elevata 
disponibilità  degli  strumenti  offensivi  uniti  all’accresciuto  livello  di 
complessità degli attacchi, alla difficoltà tecnica di individuarne gli autori e 
alle vulnerabilità di software e hardware diffusi, comporta l’attuale aumento 
del trend delle azioni ostili. 

La diffusione e il progressivo impiego delle nuove tecnologie, il cui 
impatto presenta caratteristiche sempre più dirompenti, rischia di generare 
potenziali molteplici ricadute negli ambiti economico, sociale e politico, sia in 
termini di dipendenza tecnologica e perdita di autonomia strategica dello Stato, 
sia  dal  punto  di  vista  dell’errore  umano  provocato  da  attori  malevoli 
caratterizzati  da  diverso  grado  di  sofisticazione  e  mossi  da  differenti,  ma 
ugualmente dannosi, intenti. 

È su queste premesse quindi che il “sistema Paese” deve proseguire 
ed incrementare le iniziative in materia di cybersicurezza. Lo impongono le 
nuove  forme  di  competizione  strategica  che  caratterizzano  lo  scenario 
geopolitico, la tutela degli interessi nazionali e dei cittadini. L’obbiettivo deve 
pertanto essere la sapiente costruzione di un ecosistema di cybersicurezza, 
fondato sulla collaborazione tra i settori pubblico e privato in cui la strategia 
nazionale per la cybersicurezza unisca sicurezza e sviluppo nel rispetto dei 
valori  della  nostra  Costituzione,  degli  impegni  assunti  nell’ambito  delle 
organizzazioni internazionali a cui l’Italia partecipa, in particolare per quanto 
previsto dalle strategie dell’Unione europea e della NATO. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

141

Le Istituzioni e gli operatori economici, in particolare i gestori delle 
infrastrutture da cui dipende l’erogazione dei servizi essenziali dello Stato, il 
mondo dell’università e della ricerca, la società civile devono farsi parte attiva 
nel proteggere i propri assetti informatici e divenire realmente resilienti alle 
minacce, soprattutto nei settori della banda ultralarga, del 5G e del cloud su 
cui principalmente si concentra l’attenzione e la fiducia dei cittadini. 

Rinnovo il mio personale ringraziamento alle Autorità intervenute e 
all’Autorità Garante per questa preziosa occasione di confronto su tematiche 
che attraversano trasversalmente le fasce generazionali della nostra società, dal 
punto di vista privato e lavorativo, suscitando timori e aspettative diverse, ma 
che tanto impattano sulla vita di tutti. 

 
 
 
 
 
 
 
 
 
 
 

142

LA PROTEZIONE DEI DATI. DA 25 ANNI LA BUSSOLA DEL FUTURO 

Quinta SeSSione

l’infoRMazione 
nell’eRa digitale: 

veRo, falSo  
o viRtuale?

 

- MODERA: Baldo Meo 
- Martina Pennisi 
- David Puente 
- Raffaele Barberio 
- Massimiliano Panarari 
- Federico Ferrazza 

 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

143

QUINTA SESSIONE 

L’INFORMAZIONE NELL’ERA DIGITALE:  

VERO, FALSO O VIRTUALE 

 

AGOSTINO GHIGLIA 
Passiamo ora all’ultima sessione dei nostri lavori, ringrazio ancora 
il sottocapo di Stato Maggiore, tutti gli ufficiali che ci hanno raggiunti, 
grazie per la disponibilità, grazie.  

E grazie ovviamente al Presidente del Copasir, al Vice Direttore 
dell’Agenzia  per  la  Cybersicurezza  nazionale  dottoressa  Ciardi,  al 
Colonnello Menegazzo, a tutti i Relatori del precedente panel e al dottor 
Carioti che ha sapientemente gestito questa difficile tavola rotonda.  

Passiamo  all’ultima  sessione,  L’informazione  nell’era  digitale: 
vero, falso o virtuale? Tema di grandissima attualità e di enorme interesse.  
Avremo come moderatore il dottor Baldo Meo, nostro capo ufficio 
stampa da un po’ di anni, nonché memoria storica importante della nostra 
Autorità; il dottor Federico Ferrazza, Direttore di Wired Italia, che prego 
di accomodarsi; il dottor Raffaele Barberio, Direttore di Key4Biz; il dottor 
David Puente, Vice Direttore di Open, autore televisivo e fact-checker; e 
il professor Massimiliano Panarari, sociologo della comunicazione presso 
l’Università Mercatorum ed editorialista.  

Grazie, a voi la parola. 
 
BALDO MEO 
Allora buonasera, ringrazio di cuore tutti i presenti che sono rimasti 
stoicamente ﬁno alla ﬁne a seguire tutte le sessioni. Noi li ricompenseremo, 
cercheremo di tenere desta la loro attenzione con i temi che tratteremo in questa 
sessione e che riguardano appunto l’informazione nell’era digitale. Doveva essere 
presente Gianni Riotta, che si trova purtroppo bloccato a Leopoli.  

E ringraziamo dunque Martina Pennisi, giornalista del “Corriere  
della Sera”, di cui possiamo avvalerci anche in questo panel, nel ruolo che,  
a mio avviso, più le si addice: quello di grande conoscitrice del mondo della 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

145

scienza, della tecnologia e degli impatti che scienze e tecnologie hanno su 
vita sociale e vita economica.  

Passo quindi a presentare tutti i relatori e poi dirò qualcosa anch’io, 

senza indulgere troppo e rubare tempo. 

David Puente è un conoscitore delle tecnologie multimediali, ma 
soprattutto  è  un  esperto  che  svolge  un  ruolo  benemerito  nel  mondo 
dell’informazione digitale, perché è - dobbiamo usare i termini inglesi - un 
debunker, un fact-checker, un esperto che smaschera “bufale”, che contrasta 
la disinformazione e le frodi online. Dal 2018 David Puente è vicedirettore 
di  Open  dove  ricopre  anche  il  ruolo  responsabile  del  progetto  di  fact 
checking.  

E’  poi  la  volta  di  Raffaele  Barberio,  fondatore  e  direttore 
responsabile di una rivista conosciutissima nell’ambito delle tecnologie 
dell’informazione elettronica come Key4Biz, e negli ultimi tempi ha anche 
fondatore di “Privacy Italia”, un’associazione molto attiva nella promozione 
della protezione dei dati. 

E’  con  noi  anche  Massimiliano  Panarari,  sociologo  della 
comunicazione, professore associato all’Università Mercatorum di Roma, 
ma che è anche docente di comunicazione politica alla Luiss e di storia del 
giornalismo alla Bocconi, nonché editorialista di importanti testate come 
“La Stampa” e ”L’Espresso”. E’ autore di numerosi saggi, tra i quali vorrei 
ricordare “Poteri e informazione” del 2017, testo che è legato ai temi che 
qui oggi tratteremo.  

Abbiamo con noi Federico Ferrazza, direttore di Wired, anche lui 
grande  conoscitore  di  materie  tech,  che  lavora  anche  come  consulente 
strategico della comunicazione. “Wired”, non occorre ricordarlo, è una 
prestigiosissima rivista che si occupa di tecnologia e di nuovi media.  

Con i nostri relatori ragioneremo insieme su un tema che si può a 
buon diritto considerare cruciale e decisivo nell’epoca in cui ci troviamo a 
vivere. E cioè,detto in sintesi, l’effettiva capacità del mondo dell’informazione 
di costruire e formare un’opinione pubblica in coerenza con i fatti.  

E, aggiungo, di farlo senza manipolare le coscienze: questa è una 
formula che può apparire un po’ antiquata, ma che risulta ancora utile per 

146

LA PROTEZIONE DEI DATI. DA 25 ANNI LA BUSSOLA DEL FUTURO 

capire il processo di trasformazione e di costruzione del consenso che spuò 
realizzarsi attraverso i nuovi media.  

Noi ci troviamo in un’epoca che è stata definita della “Platform 
Society”, la società delle piattaforme. Bene, la società delle piattaforme, 
governate dai grandi oligopolisti, dai Big Tech, è una dimensione in cui si 
sono indeboliti, se non sono stati addirittura cancellati, i confini tra vero, 
falso, virtuale. Dove per virtuale noi dovremmo cominciare a intendere una 
pseudo verità, una elaborazione fatta di un mix di contenuti e di fonti, 
costruita su misura per alcune categorie di utenti o per più vaste platee, 
con diversi gradi di intenzionalità. E, quindi, anche a fini manipolativi.  
I  sistemi  di  questo  tipo  ci  sono  noti:  dalla  profilazione,  a  fini 
elettorali del caso “Cambridge Analytica” fino alle fake news e al deep fake, 
ricordate da Fausto Carioti e dalla dottoressa Ciardi.  

Per descrivere il deep fake il caso più eclatante, forse perché è uno 
dei primi, riguarda la speaker della Camera Usa, Nancy Pelosi, artatamente 
resa  ubriaca.  Oppure  del  video  di  Zelensky  che  invita  gli  Ucraini  ad 
arrendersi.  

In questa sessione ci occuperemo anche della protezione dei dati 
personali in una società dell’archiviazione generalizzata, dove il diritto 
all’oblio è qualcosa di molto importante, ma anche di molto difficile da 
realizzare. Una società - secondo la lettura del filosofo Maurizio Ferraris - 
della mobilitazione totale.  

Un  mondo  in  cui,  cioè,  noi  tutti  lavoriamo  gratis  per  i  grandi 
monopolisti  di  dati  che  li  usano  a  fini  di  guadagno,  ma  anche  a  fini 
cognitivi, fini di orientamento e influenza: ogni volta - e questo ormai ci 
dovrebbe essere chiaro - che twittiamo, commentiamo, postiamo una nostra 
opinione forniamo dati, riveliamo i nostri gusti, le nostre abitudini, le 
nostre scelte, le nostre emozioni: tutte informazioni che saranno usate per 
profilarci o a fini predittivi. Lavoriamo gratis per l’industria dei dati, siamo 
una sorta di sottoproletariato di nuova specie, diciamo così, perché anche 
depauperato di sé stesso.  

Con i nostri relatori cercheremo dunque di parlare anche di come 
i  nostri  dati  di  utenti  -  e  questo  accade  soprattutto  nei  social  media  - 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

147

vengono usati per creare massa informativa, anzi meglio, massa di pressione 
informativa, costruita per rafforzare o contrastare un’idea, una notizia o 
uno pseudo fatto, per amplificarlo e per costruire consenso. Da strumenti 
identificativi,  i  nostri  dati  stanno  diventando  strumenti  per  creare 
consenso.  Parleremo  anche,  inevitabilmente,  di  come  i  governi  hanno 
strutturato la loro comunicazione in tempi di pandemia e di guerra, e come 
i siti e le fonti si sono organizzati a questi fini.  

Tenendo dunque il filo rosso della precedente sessione dedicata alla 
cyberwar, vorrei iniziare col chiedere a David Puente che effetti hanno 
avuto 
in  generale  e 
sull’informazione digitale in particolare. 

la  guerra  sull’informazione 

la  pandemia  e 

 
DAVID PUENTE 
Buonasera.  
È un argomento molto carino.  
Dalla  mia  esperienza  ho  notato  che  c’è  stata  questa  sorta  di 
parallelismo  o  fusione  fra  due  temi,  quello  della  pandemia  e  quello 
dell’invasione russa in Ucraina.  

Molto spesso ho sentito parlare di queste fabbriche delle fake news 
provenienti dalla Russia, da San Pietroburgo, che “fanno cose”, ma alla ﬁne vedo 
molte piccole realtà in Italia o in generale in Europa, di piccoli nuclei che fanno 
disinformazione a livello locale. Qualcuno lo fa per denaro, altri per ideologia.  
A cavallo fra queste due situazioni ho notato che c’è stata una sorta 
di alleanza basata su un concetto: “il nemico del mio nemico è mio amico”. 
Durante la pandemia le varie realtà della disinformazione hanno creato, 
diffuso e sfruttato notizie false sulla Covid-19, sui vaccini, contro le case 
farmaceutiche, contro gli Stati Uniti, la Nato, o contro Bill Gates accusato 
di voler sterminare o controllare il mondo, ma cosa è successo durante la 
guerra in Ucraina? I russi hanno sostanzialmente riutilizzato una macchina 
che già funzionava bene in questi due anni pandemici.  

Hanno sfruttato questo ambiente per proporci all’interno le loro 
narrazioni per andare contro i “nemici comuni” come l’Europa, la NATO 
e via dicendo. C’è questo rapporto stretto fra le due realtà, e in merito a 

148

LA PROTEZIONE DEI DATI. DA 25 ANNI LA BUSSOLA DEL FUTURO 

questo argomento c’è una mole di dati impressionante.  

Faccio  un  esempio:  si  parla  molto  di  account  fasulli,  di  furto 
d’identità, ma non ho riscontrato situazioni di domini registrati con le 
identità rubate, piuttosto situazioni dove i documenti personali sono stati 
modificati, parliamo di documenti trafugati che vengono utilizzati per 
diffondere falsità come è successo contro Zelensky.  

Se a livello europeo, non solo quello italiano, c’è un leak riguardante 
dei documenti, questi possono essere modificati per attribuire a Zelensky la 
nazionalità russa anziché quella ucraina accusandolo di essere un Presidente 
illegittimo. Una delle fake diffuse contro di lui è stata proprio questa.  Certe 
cose  circolavano  tranquillamente  nel  mondo  degli  ambienti  No  vax,  o 
comunque complottisti della Covid-19, ecco perché sono luoghi fertili per 
la propaganda russa.  

Facendo un passo indietro, il tema della privacy e della protezione 
dei dati personali l’ho riscontrata per di più durante il periodo pandemico. 
C’è stata una sorta di fiducia tra le persone e le varie piccole entità di cui 
vi accennavo prima. Per molti questa fiducia non c’era più nei confronti 
delle istituzioni, rivolta piuttosto a un personaggio che magari è anonimo, 
oppure che in qualche modo fa credere che li “difenderà contro i cattivi”.  
Ho  riscontrato  realtà  formate  da  avvocati,  medici,  dentisti  e 
infermieri che con la scusa di “curare la Covid con terapie alternative”, 
basate magari su integratori o roba del genere, facevano in modo che i 
cittadini fornissero il loro consenso per diventare oggetto di studio.  

Ho  visionato  dei  leak  di  documenti,  in  formato  Excel,  dove 
all’interno c’erano nomi e cognomi di persone reali con indicato il loro 
status vaccinale, le informazioni sulla loro positività al Sars-CoV-2, quali 
sintomi hanno avuto durante la malattia, che medicinali sono stati forniti 
da quali medici. In alcuni casi, chi ha seguito questi malati non risultavano 
nemmeno abilitati a farlo.  

Ho posto delle domande a chi ha condotto uno studio su questi 
pazienti, in particolare su come è stato presentato il consenso all’utilizzo 
dei  dati  sensibili,  ottenendo  questo  risultato:  non  mi  hanno  voluto 
rispondere.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

149

Come sono stati usati questi dati?  
Quanto sono eventualmente ricattabili queste persone?  
Oltre ad aver fornito i dati a questa entità, ho notato un eccesso di 
fiducia nei confronti di queste realtà, dove un gruppo di medici promette 
miracoli contro la malattia ma che per avere una precedenza rispetto agli 
altri pazienti devi iscriverti al loro comitato. Una volta iscritto, che fine 
fanno i dati personali? In questo modo un gruppo può vantarsi di avere 
10.000  o  30.000  iscritti  attribuendosi  di  fronte  al  pubblico  forza  e 
autorevolezza, utili per poi fondare eventualmente un partito.  

C’è troppa leggerezza, spinta in questo caso dalla disperazione, nel 

fornire i dati a entità del genere.  

In parallelo, però, le stesse persone dimostrano e denunciano il 
timore che i propri dati vengano forniti ad altre realtà che magari risultano 
più strutturate e più controllate, che siano privati o le stesse istituzioni. 
Tra queste persone c’è chi ha paura di usare la tessera sanitaria perché 
convinte che “traccino qualsiasi cosa”. Trovo assurdo che attraverso le bugie 
e le manipolazioni alcune realtà riescano ad ottenere un controllo di dati 
delicati con i quali possono sfruttare ulteriormente a proprio vantaggio, 
non  solo  dal  punto  di  vista  medico  ma  anche  dal  punto  di  vista 
eventualmente anche ideologico. 

 
BALDO MEO 
Se ho capito bene, quindi, diciamo la “macchina ibrida” usata per 

la pandemia poi si è trasferita in altri ambiti…  

 
DAVID PUENTE 
Non è che si è trasferita, è stata riutilizzata.  
C’è un qualcosa che funziona, che ha funzionato per due anni, che 
non  ha  diffuso  bufale  nei  confronti  della  Russia  o  dei  vaccini  russi. 
Parliamo di ambienti dove associavano problematiche nei vaccini come 
Astrazeneca o Pfizer, ma per Sputnik?  

Ho  potuto  leggere  e  raccontare  i  contenuti  di  alcune  cartelle 
cliniche che riportano eventi avversi associati al vaccino russo, realtà che 

150

LA PROTEZIONE DEI DATI. DA 25 ANNI LA BUSSOLA DEL FUTURO 

non sono state raccontate pubblicamente in Russia. Sono state raccontate 
attraverso 
la  diffusione  di  documenti  all’estero  da  parte  di  un 
Whistleblower che voleva raccontare cosa stava succedendo in Russia.  

Gli ambienti No vax e complottisti, utilizzati per diffondere notizie 
sull’invasione russa in Ucraina, non ne parlano. Sono all’interno di questi 
gruppi social, per capire come funzionano, come comunicano, che cosa 
raccontano, ed è un po’ come entrare nella tana del Bianconiglio, una cosa 
spaventosa, dove non si contesta la Russia quanto piuttosto l’America, Bill 
Gates, Soros e compagnia, sempre gli stessi. Quindi per i russi è stato, come 
dire, un tappeto rosso: “il nemico del mio nemico è mio amico”. 

 
BALDO MEO 
Se da una parte il fact-checker ha un ruolo di grande importanza, 
un  tale  ruolo  è  piuttosto  difficile  da  svolgere,  perché  questa  sorta  di 
polverizzazione delle fonti a cui facevi cenno è complicata da seguire e 
contrastare… . 

 
DAVID PUENTE 
Ci sono tante realtà e non è un problema italiano.  
Durante  la  pandemia  con  i  miei  colleghi  stranieri,  circa  una 
settantina  in  giro  per  il  mondo,  ci  siamo  messi  d’accordo,  abbiamo 
comunicato,  ci  siamo  scambiati  informazioni  su  quello  che  accadeva, 
notando che una bufala diffusa da un piccolo gruppo a Parigi o in Francia 
poteva  diventare  virale  anche  negli  Stati  Uniti  o  in  Sudamerica. Tante 
piccole realtà che fanno rumore e che poi improvvisamente esplodono.  

Siamo tenuti a capire cosa sta succedendo e a dover in qualche 
modo monitorare tutte queste reti, dovreste vedere uno dei miei cellulari 
dove tengo tutte le chat Telegram che monitoro, una lista di canali molto 
lunga e faccio fatica a gestire le notifiche.  

Effettuo ricerche attraverso parole chiave, soprattutto quando mi 
segnalano un post sui social e scopro da dove è stata condivisa e in che 
maniera, trovando eventualmente l’origine in un canale Telegram russo o 
in uno francese.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

151

Si può ricostruire un percorso che è stato fatto dalla “notizia”, ed è 
difficile perché ci troviamo di fronte a un mosaico composto da piccoli 
tasselli,  in  un  certo  senso  spaventoso  perché  non  sai  cosa  potrebbero 
inventarsi tra le varie realtà. Ci sono tante menti, non ce n’è una. 

 
BALDO MEO 
In questo discorso si intravede in sottofondo un convitato di pietra: 
i social media. E chiedo a Raffaele Barberio: se il fact-checker decostruisce 
notizie false, chi è che le costruisce? 

 
RAFFAELE BARBERIO 
La realtà e quelle sue deformazioni che puntano a scardinare la 

tutela dei dati personali 

I social non presentano i fatti oggettivi, offrono senza apparente 
controllo ciò che gli utenti ritagliano e pubblicano su questo o quel canale. 
Possiamo dire che in questo non vi sia alcun intervento più o meno 
rilevante di quella soﬁsticata intelligenza artiﬁciale che si riconosce ai canali social. 
Ciò che appare invece è la dualità tra realtà e rappresentazione, ben 
più antica della breve vita di internet rispetto ai modi in cui nel corso del 
tempo abbiamo dovuto affrontare questo tema. 

Quante volte ci sarà capitato di vedere una rosa appena recisa in 
giardino, talmente perfetta da farci esclamare: “Che bella, sembra finta”. 
E quante volte ci è capitato di osservare una rosa di plastica o di stoffa, 
come quelle che si vedono in alcuni uffici sofisticati, fatta talmente bene 
da farci commentare: “Che bella! Sembra vera”.  

È una metafora per dire che le cose non sono mai come appaiono. 
E volendo rimanere sul terreno delle metafore, spesso ci viene rivelato con 
clamore magari un inedito corso di eventi o l’avverarsi di circostanze in 
aperta contrapposizione alle regole del senso comune.  

Anche in questo caso si ha la sensazione della ricerca della novità 
ad ogni costo. Ma non è così. Il mondo gira da sempre allo stesso modo e, 
forse proprio per questo, la prima regola è non fidarsi di quello che si vede. 
Le cose non sono quasi mai come appaiono. 

152

LA PROTEZIONE DEI DATI. DA 25 ANNI LA BUSSOLA DEL FUTURO 

Ora proviamo ad applicare questo punto di vista all’argomento del 
periodo  ovvero  lo  stato  attuale  della  guerra  in  Ucraina  e  le  modalità 
attraverso viene rappresentata la realtà dei fatti dall’una e dall’altra delle 
parti in guerra.  

Difficile  immaginare  che  da  una  parte  siano  tutti  bugiardi  e 
dall’altra siano tutti cultori della verità. La guerra altera tutto, non solo i 
territori  martoriati  o 
la  vita  ordinaria  delle  persone,  che  viene 
completamente sconvolta.  

Come affrontare e gestire le informazioni durante una guerra? Vista 
dal di dentro, una delle regole fondamentali è quella di screditare il nemico. 
Anche qui, non c’è nulla di nuovo.  

Eppure,  in  queste  settimane  si  sente  parlare  ininterrottamente  di 
misinformazione, di macchina russa della bugia. Si tratta di affermazioni che 
rischiano  a  loro  volta,  esse  stesse,  di  contribuire  ad  alterare  la  realtà  e 
nascondono  il  fatto  che  l’obiettivo  di  screditare  il  nemico  agli  occhi 
dell’opinione pubblica nazionale e, ancor di più, internazionale è sempre stato 
una delle prassi fondamentali dello stato di guerra. Da ambo le parti coinvolte 
nel conflitto non si fa altro che interpretare un copione vecchio come il mondo.  
le  modalità  di  informazione 

Chi  non  conosce,  del  resto, 

internazionale ai tempi della Guerra Fredda?  

Chi non ricorda l’epopea di Radio Free Europe, la radio della CIA 
messa in Germania, o The Voice of America, anch’essa in Germania da una 
parte, e Radio Mosca, dall’altra, che trasmetteva in 74 lingue?  

Allora come oggi, l’obiettivo era screditare il nemico, con un’attività 
di disinformazione reciproca che è parte integrante dello stato di guerra e 
dell’uso di tutte le armi che essa implica.  

Ma  torniamo  alla  guerra  in  Ucraina,  si  legge  continuamente  di 
forme  nuove  di  cosiddetta  “guerra  ibrida”,  ma  in  effetti  ogni  guerra  è 
sempre stata ibrida, perché combattuta con ogni tipo di armi, da fuoco e 
culturali, reali e virtuali.  

Quindi  quando  leggo  o  sento  da  giornali  e  tv  di  questa  grande 

novità della guerra ibrida, mi viene da sorridere.  

Ciò che invece è reale è un’altra guerra ibrida, ma non dichiarata, 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

153

che si combatte ogni giorno sulla rete, con l’estrazione dei dati dei cittadini 
di questa o quella nazione e che è finalizzata alla acquisizione di dati su cui 
si  potrà  esercitare  prima  un  dominio  commerciale  e  magari  in  seguito 
politico o addirittura di sorveglianza di massa.  

Si tratta di una raccolta di dati fatta in un contesto di apparente 
consenso,  perché  le  montagne  di  dati  che  transitano  in  rete  per  essere 
consegnati alle cosiddette terze parti sono volontariamente forniti con non 
poca superficialità dagli stessi utenti. Una singolare sindrome di Stoccolma 
in cui la vittima non si rende conto di cosa dà in pasto al proprio carnefice, 
ignorando la natura stessa di quest’ultimo.  

Da questo punto di vista, i social sono la più grande macchina da 
guerra per la raccolta dei dati personali. Non c’è mai stata una macchina così 
bellicosa nella storia dell’umanità e tutto questo è avvenuto in soli venti anni 
o poco più. Per cosa si raccolgono questi dati? Certo la risposta sembrerebbe 
abbastanza scontata, ma ancora una volta le cose non sono come appaiono. Ci 
dicono che la loro raccolta è utile per interpretare meglio i gusti personali e 
offrire una migliore qualità di servizio. Ma non è così, perché anche questo 
obiettivo non è un fine ma un mezzo per raggiungere qualcos’altro.  

E allora si raccolgono per far commercio di dati? Qui cominciamo 
a  centrare  la  risposta.  Sappiamo  che  Facebook  non  è  nato  per  far 
comunicare le persone, ma per raccogliere dati. Sappiamo che Google non 
è fatto per offrirci un motore di ricerca, ma è fatto per raccogliere dati.  

Sappiamo che Microsoft ci consente di inviare e ricevere mail, ma 
non appare il fatto che faccia incetta di miliardi di dati contenuti nelle 
nostre mail e usati nei modi più disparati. La stessa considerazione vale per 
la  cinese TikTok  o  per  il  commercio  di  Amazon.  Poi  ci  sono  i  player 
puramente informatici, come Oracle, che hanno perfezionato le modalità 
di  estrazione  millimetrica  dei  dati  con  tecniche  fino  a  poco  tempo  fa 
inconcepibili. Da notare che i software di Oracle sono alla base dei sistemi 
di  sorveglianza  di  massa  in  Cina.  Un  fenomeno  allarmante  che  non 
riguarda solo la Cina o i regimi cosiddetti non democratici, dal momento 
che la città, dopo Pechino, con il più penetrante sistema di sorveglianza di 
massa è Londra, patria del primo Parlamento democratico della storia. 

154

LA PROTEZIONE DEI DATI. DA 25 ANNI LA BUSSOLA DEL FUTURO 

Quindi  il  modello  di  business  sostanziale  di  queste  aziende  è 
innanzitutto raccogliere dati. A questo punto viene da chiedersi: a cosa 
servono questi dati e perché si raccolgono in questo modo così intensivo? 
La prima risposta, sostenuta da motivazioni commerciali, è che la loro 
raccolta consente a molte aziende di sviluppare il proprio business in modo 
più sofisticato e mirato, in forme fortemente personalizzate. 

Vi sono al mondo centinaia e centinaia di società che attraverso i social 

raccolgono dati secondo filtri che vengono concordati con i social stessi. 

Questi dati, una volta raccolti, diventano merce grezza o già lavorata 
per centinaia di società che utilizzano i dati personali raccolti su centinaia 
di  milioni  di  persone.  Sono  i  cosiddetti  broker  dei  dati  personali,  che 
raccolgono, comprano, elaborano e vendono all’ingrosso e al dettaglio dati 
personali che vengono raccolti usando tutti i sotterfugi che la rete consente.  
Vediamone qualcuna. Axiom, per esempio, che ha un database di un 
miliardo di persone al mondo, di cui conosce tutte le operazioni immobiliari. 
Un’altra, Corlogic, molto più piccola, fa più o meno lo stesso lavoro.  

Ce n’è un’altra ancora, Equifax, che forse tutti voi ricorderete perché 
è stata oggetto di un attacco hacker che le ha sottratto i dati di alcune 
centinaia di milioni di persone. Addirittura Equifax ha una storia antica di 
raccolta dati, essendo nata addirittura a fine Ottocento. Infine la Nielsen 
stessa che ha sempre raccolto dati e che ha anch’essa oltre cento anni.  

Si noti come, anche in questi casi, non c’è niente di nuovo, ciò che 
cambia è la modalità con cui vengono rese efficienti le modalità di raccolta 
dei dati. E qui emergono le straordinarie capacità del digitale.  

Ma vorrei ritornare al mio invito iniziale a considerare che le cose non 
sono mai come appaiono. L’iniziale moto propulsivo dell’innovazione di massa, 
a partire dagli anni Ottanta, ha potuto contare su una narrativa convincente 
quanto aﬀascinante, riportando le storie aﬀascinanti di giovani ﬁssati con la 
tecnologia, spesso privi di alcun titolo di studio, chiusi in garage di villette 
americane e capaci di costruire visioni e inventare soluzioni tecnologiche inedite. 
Ma questa è la narrazione. Certo quei ragazzi erano in carne e ossa 
e avevano talento da vendere, ma le origini del miracolo tecnologico non 
stava nelle loro teste. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

155

La  tecnologia,  tutta  o  quasi  la  tecnologia  digitale  di  cui  oggi 
facciamo uso, è figlia diretta dell’immenso sforzo di ricerca e sviluppo 
militare degli anni Cinquanta, generato a sua volta dalla Guerra Fredda tra 
USA e Unione Sovietica.  

Lo  scontro  tra  le  due  superpotenze  era  alimentato  da  una 
competizione  sulla  disponibilità  di  nuove  armi  e  all’interno  di  questo 
processo  possono  essere  collegate  tutte  le  espressioni  tecnologiche 
dell’epoca, dalla corsa verso lo spazio (sempre motivata da ragioni militari) 
alla  produzione  di  chip  capaci  di  assicurare  capacità  di  calcolo  sempre 
maggiori. La stessa Silicon Valley, nata all’inizio degli anni Settanta, non 
può che essere considerata come l’espressione industriale di quel moto e il 
successivo scudo spaziale di Reagan, che rappresentò l’inizio del tracollo 
militare  dell’allora  Unione  Sovietica,  confermò  come  il  potere  di  una 
superpotenza potesse essere esercitato innanzitutto grazie alla tecnologia 
militare disponibile.  

Naturalmente, lo sforzo di ricerca e sviluppo militare deve essere 
poi convertito ad usi civili. È un meccanismo inevitabile che consente di 
dare nuovo impulso alla struttura industriale, alla crescita economica, allo 
sviluppo di ogni nazione. 

letto  attraverso 

Il  caso  degli  USA, 

i  processi  di  crescita 
dell’economia  americana  in  relazione  all’impegno  tecnologico  degli 
apparati  militari,  è  emblematico.  Ad  esempio,  se  guardiamo  al 
Mediterraneo di oggi, il Paese con maggior capacità tecnologica e con un 
esercito (è il caso di dire) di startup capaci di trovare soluzioni applicative 
in ogni settore del vivere quotidiano, è lo Stato di Israele che, non a caso, 
è in una guerra ininterrotta dalla nascita della nazione a fine anni Quaranta. 
Ma  torniamo  agli  USA  per  vedere  cosa  è  avvenuto  più 
precisamente. È avvenuto che per decenni il cosiddetto Military Industrial 
Complex  (MIC)  ha  esercitato  un  peso  determinante  nell’economia 
americana, orientando economia e relazioni internazionali, in un più ampio 
quadro di geopolitica.  

Per  il  MIC  fare  ricerca  e  sviluppo  militare  era  un  must.  E  le 
acquisizioni tecnologiche provenienti dal settore militare hanno alimentato 

156

LA PROTEZIONE DEI DATI. DA 25 ANNI LA BUSSOLA DEL FUTURO 

un  parco  di  conoscenze  che  ha  iniziato  a  generare  quelle  innovazioni 
direttamente orientate all’uso civile che sono sotto gli occhi di tutti. Poi, a 
un certo punto, la tecnologia civile americana, cioè la Silicon Valley, ha 
cominciato a correre più velocemente, ma molto più velocemente del passo 
di marcia degli apparati di ricerca e sviluppo del MIC, al punto che coloro 
che  stavano  in  Silicon Valley  cominciarono  a  dire  ai  militari:  “…Quel 
vostro progetto richiede venti mesi di lavorazione, ma se lo date a noi, 
riusciremo a completarlo in un quarto del tempo di lavorazione…”, e si 
sono invertite le parti. Quindi la ricerca e sviluppo militare ha alimentato 
una tecnologia che ha iniziato a riprodursi e crescere autonomamente al 
punto da diventare supporto di quella militare, fino a prendere il controllo 
delle operazioni.  

Oggi non è così facile distinguere i due segmenti, la tecnologia è 
unica e si distingue solo per famiglie di applicazioni nell’uno o nell’altro 
ambito.  E,  come  è  noto,  vi  sono  cruscotti  decisionali  composti  da 
rappresentanti dell’esercito e da rappresentanti dei Big Tech. Uno di questi 
cruscotti  vede  seduti  allo  stesso  tavolo  generali  americani  assieme  a 
personaggi come Eric Schmidt o Jeff Bezos. 

Alla luce di tali considerazioni, la guerra in Ucraina si colloca in 

un contesto che è meno piato e meno scontato di quanto non appaia. 

I dati, in questo scontro bellico, rientrano tra i proiettili più usati. 
Lo scontro nel dominio cyber è importante come gli attacchi della fanteria 
o lo sfondamento con mezzi blindati. 

Nel contempo il fronte di guerra è ben lungi dall’essere limitato 
alla linea di confine tra Ucraina e Russia. In ballo vi sono equilibri ben più 
complessi:  la  composizione  della  Nato,  i  rapporti  tra  UE  e  USA,  le 
dinamiche tra i Paesi in seno alla UE, l’autonomia di quest’ultima rispetto 
alle aspirazioni unipolari degli USA. 

Il 18 aprile 2022, è stata fatta circolare negli USA, all’interno dei 
circuiti istituzionali anche se poi fatta trapelare verso l’esterno, una lettera 
firmata da Leon Panetta (ex direttore generale della CIA), Michael Rogers 
(ex  direttore  della  National  Security  Agency),  Frances  Townsend  (ex 
assistente  al  presidente  dell’antiterrorismo  della  Homeland  Security), 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

157

Michael Morell (ex vicedirettore generale della CIA), James Clapper (ex 
direttore della National Intelligence), James R. Clapper (ex direttore della 
National Intelligence), Jane Harman (ex membro della House Intelligence 
Committe), infine Jeh C. Johnson (ex segretario della Homeland Security). 
Sette firme eccellenti e tutte persone in pensione.  

Ma nella cultura americana, quando hai prestato servizio in certi 
uffici, anche se sei pensionato rimani sempre un patriota e sei sempre un 
soldato.  

Perché questa lettera?  
Questi signori dicevano una cosa molto semplice: vi è il timore 
condiviso dalla maggior parte dei membri del Congresso e dal mondo delle 
istituzioni americane che il Digital Market Act europeo possa avvantaggiare 
solo  potenti  imprese  statali  o  compagnie  sussidiarie  russe  e  cinesi,  e 
chiedono pertanto che l’Europa modifichi il Digital Market Act. E nel 
corpo  della  lettera  si  facevano  espliciti  riferimenti  allo  sforzo  che  le 
piattaforme  americane  stanno  facendo  per  contrastare  il  nemico  che 
minaccia i confini, l’economia, la cultura, stessa. 

Ora, sette pensionati che dicono queste cose, si dirà, non fanno 
male a nessuno, ma il principio è che loro parlano al gotha della politica 
americana, e quello che loro esprimono è una pressione di forte intensità 
nei confronti dell’Europa perché modificasse un atto che in quel periodo 
era in fase di approvazione.  

In  questo  modo,  mettendo  assieme  armi  convenzionali  e 
piattaforme  di  rete  usate  per  intrattenimento  non  si  fa  altro  che 
“weaponizzare”  la  tecnologia.  Tutta.  E  le  stesse  piattaforme  si  stanno 
“weaponizzando”,  di  fatto,  per  essere  usate  come  un  ingranaggio  del 
meccanismo bellico.  

In sostanza il significato di quella lettera aperta all’Europa è stato: 
europei,  non  rallentate  lo  sviluppo  e  l’azione  delle  nostre  piattaforme, 
perché  le  nostre  piattaforme  sono  necessarie  per  neutralizzare  la 
disinformazione russa.  

Il  punto  è  che  tutti  fanno  disinformazione  e,  pertanto,  non  si 
capisce perché usare l’occasione pur drammatica di questa guerra, in cui 

158

LA PROTEZIONE DEI DATI. DA 25 ANNI LA BUSSOLA DEL FUTURO 

l’Europa  non  è  direttamente  coinvolta,  per  legittimare  operazioni  di 
scardinamento del sistema normativo europeo.  

Questa  guerra  ha  in  qualche  modo  ridimensionato  l’autonomia 
europea,  l’autonomia  di  un  continente  che  è  fatto  di  500  milioni  di 
cittadini  che  hanno  i  loro  dati  personali.  Se  l’Europa  perde  la  propria 
autonomia o deve assoggettare le proprie prerogative alle esigenze di altre 
nazioni, cosa succede dei dati di questi 500 milioni di cittadini? Questo è 
il problema politico che noi tutti dobbiamo porre a noi stessi. 

Per nostra fortuna, l’impianto normativo europeo sta reggendo, ma 
rimane  sempre  aperto  uno  scontro  che  è  ben  lungi  dall’esser  sopito. 
Abbiamo davanti a noi un mondo che è forse destinato al frazionamento 
regionale a causa delle spinte verso la deglobalizzazione. Continueranno, 
forse  ancora  per 
lunghi  mesi  a  soffiare  venti  di  guerra,  ma 
indipendentemente da tale stato di conflitto, va salvaguardata la difesa della 
integrità dei dati personali dei cittadini europei, perché la loro protezione 
è alla base di alcuni principi fondamentali della nostra democrazia. 

 
BALDO MEO 
Grazie Raffaele Barberio: ha messo tanta carne al fuoco. Colgo la 
suggestione  della  “weaponizzazione”  della  tecnologia  che  mi  pare  una 
questione su cui occorre riflettere, questo finire nell’ingranaggio bellico da 
parte della tecnologia. Personalmente non sono così convinto che la storia 
si ripeta sempre uguale perché una macchina da guerra ibrida potentissima 
come sono i social non credo ci sia mai stata nella storia.  

Do la parola ora a Massimiliano Panarari e gli domando qual è la 
sua  visione,  da  sociologo  della  comunicazione  e  dell’informazione, 
dell’attuale  situazione.  Oggi  l’informazione  tradizionale,  anzi  meglio, 
professionale, è veramente così devastata dai social o ha una sua validità 
indipendente da certi strumenti?  

 
MASSIMILIANO PANARARI 
Per parafrasare il generale de Gaulle, si potrebbe dire che è una 

“vasta domanda”.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

159

Buonasera a tutte e a tutti, e molte grazie per l’invito al Garante.  
Credo che vi siano una serie di piani da affrontare in relazione a 
quanto evocato da Baldo Meo, e anche rispetto agli interventi precedenti 
che  sono  stati  molto  ricchi  di  spunti,  tra  loro  molto  differenti 
naturalmente.  

Credo che vi sia un livello direttamente industriale che riguarda 
l’informazione, ovvero un piano - come si sarebbe detto in un’altra epoca, 
e come avrebbe detto un anziano signore con la barba - strutturale, dal 
quale naturalmente non si può prescindere, perché l’informazione è - come 
è noto - merce, quindi deve essere venduta esattamente come qualunque 
altro tipo di prodotto, e dall’altro è una componente fondamentale dei 
processi di costruzione della sfera pubblica. Merce, con riferimento alla 
prima dimensione, che viene (ed è stata) venduta in vari modi; ed è per 
questo che la Yellow Press e la stampa sensazionalistica della New York di 
fine Ottocento sosteneva, per fare un esempio, che a Coney Island erano 
stati trovati i fossili di un drago oppure di un unicorno, naturalmente per 
aumentare il numero di copie vendute.  

Al tempo stesso, giustappunto, nell’affaticata società occidentale, 
l’informazione  presenta  anche  e  ancor  più  quella  componente  che  si 
potrebbe definire per certi versi valoriale, che è stata evocata questa mattina 
dal Presidente e dagli altri componenti del collegio del Garante: ovvero, 
sostanzialmente  a  partire  dalla  diffusione  delle  idde  dell’Illuminismo 
identifica un pilastro sul quale si è costruita la sfera pubblica.  

Il nodo - come noto - è che oggi l’informazione di per sé stessa non 
risulta  sufficiente  per  strutturare,  dare  forza  e  autorevolezza  alla  sfera 
pubblica. E, per giunta, risulta costantemente aggredita e sotto attacco da 
parte di molteplici soggetti, a partire dalle potenze ostili che ricorrono agli 
strumenti della guerra ibrida e della cyberwar.  

Ma, più in generale, anche da parte di altri attori, come le potenze 
economiche  che  oggi  ritornano  con  grande  frequenza  all’interno  dei 
ragionamenti  svolti  in  questa  giornata,  e  determinano  una  spinta  alla 
privatizzazione  dello  spazio  pubblico  e  all’orientamento  del  discorso 
pubblico, da cui deriva un indebolimento della sfera pubblica.  

160

LA PROTEZIONE DEI DATI. DA 25 ANNI LA BUSSOLA DEL FUTURO 

Un ulteriore elemento riguarda il lato degli utenti, nel senso che 
consapevolmente o inconsapevolmente la trasformazione dell’informazione 
va nella direzione di un’orizzontalizzazione e di una partecipazione totale 
di ciascuno di noi a quella che non è giustappunto più la sfera pubblica 
nell’accezione classica della modernità, ma coincide, nella migliore delle 
ipotesi, con una “sfera pubblica interrelata”, alla quale partecipano soggetti 
straordinariamente diversi rispetto a quelli della sua genesi illuministica e 
che arriva “intatta” in tale forma sino alla Prima guerra mondiale.  

È  proprio  il  conflitto  del  1914-’18  a  proiettare  le  popolazioni 
coinvolte in seno a una dimensione di tecnicizzazione e scientificizzazione 
della  propaganda  inaudita  e  inedita  rispetto  al  passato,  che  porterà  in 
seguito soggetti tra loro diversi, e non più esclusivamente poteri statali e 
pubblici,  a  competere  per  la  conquista  di  un  consenso  che  è  non  più 
condiviso e va frammentandosi, e questa costituisce l’ulteriore, profonda 
differenza.  

Se  si  osserva  quanto  si  è  tradizionalmente  chiamato  il  discorso 
pubblico, che era sostanzialmente governato, strutturato e reso omogeneo 
dagli operatori dell’informazione (a partire dalle gazzette della rivoluzione 
francese, della rivoluzione americana e delle grandi rivoluzioni liberali), si 
trova che quel piano condiviso in maniera naturale è saltato e il linguaggio 
del  discorso  pubblico  non  risulta  più  omogeneo,  mentre  tutti  quanti 
competono  all’interno  di  quello  che  dovrebbe  essere  un  luogo  di 
condivisione,  di  formazione  dialogica,  la  celebre  sfera  pubblica  nella 
definizione habermasiana.  

Si tratta, potremmo dire in senso letterale, di una condizione di 
competizione, in primis nell’ambito dell’economia dell’attenzione, uno dei 
grandi nodi di fondo che hanno minato la forza condivisa e la capacità di 
costruire un discorso pubblico condiviso da parte dei soggetti informativi. 
Un’economia dell’attenzione nell’ambito della cui competizione troviamo 
la  grande  stampa  cartacea,  ma  anche  e  soprattutto  oggi  una  fortissima 
spinta da parte di Tik Tok, per fare un esempio. 

 E allora se leggiamo una notizia su un giornale cartaceo o anche 
sull’homepage di quello che viene chiamato un giornale mainstream per 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

161

esempio a proposito della siccità, possiamo paragonarlo ai - qui sto un po' 
banalizzando  per  cercare  di  essere  esplicativo  naturalmente  -  possiamo 
paragonarlo  al  balletto  di  un  gatto  ammaestrato  su  Tik  Tok?  In  tutta 
evidenza, la risposta è negativa. Ma, giustappunto, tutti questi soggetti e 
attori  mediali  competono  in  modo  equivalente  (“orizzontalizzato”)  sul 
mercato dell’economia dell’attenzione. Perché - e questo è un altro piano 
significativo  di  cui  si  deve  tenere  conto  -  quella  che  si  è  disgregata  è, 
chiaramente, la dimensione dell’autorevolezza.  

Non è un problema nuovo. Per trovare una data simbolica - molto 
discutibile naturalmente come tutte quelle adottate per evocare i turning point 
- si può ricorrere alla messa in crisi dell’autorità del postSessantotto, effetto 
dei processi di ipersoggettivizzazione e iperindividualizzazione che giungono, 
naturalmente rilanciati con ancora maggiore forza, sino ai nostri tempi.  

Questo processo ha reso sempre maggiormente difficile trovare uno 
spazio culturale e simbolico condiviso al quale tutti quanti attribuiscono 
la stessa valenza di autorevolezza. Ecco, se possiamo dire che all’interno di 
questo  magnifico  salone  torinese  dove  si  sta  svolgendo  il  convegno  è 
verosimile che le persone presenti individuino come autorevoli fonti tra 
loro molto simili (se non direttamente tutte le stesse).  

Il problema, invece, è che “là fuori” questa condivisione dell’idea 
dell’autorevolezza non esiste più, ma senza di essa si rivela estremamente 
difficile, se non decisamente impossibile, abitare collettivamente uno spazio 
pubblico. E, difatti, lo si può malauguratamente misurare a ogni livello 
delle infrastrutture immateriali della nostra società.  

Si  pensi  alla  scuola  pubblica  e  alla  disgregazione  che  essa  sta 
subendo da tempo, un processo alimentato da questioni di ordine sociale 
come ben noto, con un’esasperazione delle disuguaglianze che produce un 
analfabetismo di ritorno.  

Esiste  oramai  una  palese  difficoltà  nel  disporre  di  strumenti 
culturali davvero condivisi, perché a essere entrata in crisi è stata proprio 
l’idea di una sfera pubblica e del riconoscimento dell’autorevolezza insieme 
alla modalità tradizionale di trasmissione del sapere.  

E,  dunque,  servirebbe  una  chiara  consapevolezza  del  fatto  che 

162

LA PROTEZIONE DEI DATI. DA 25 ANNI LA BUSSOLA DEL FUTURO 

quella innegabile e significativa opera di democratizzazione collegata al 
processo di orizzontalizzazione dei media evidenzia, altresì, naturalmente 
anche una dimensione assai problematica (e, anzi, “avvelenata”). Se tutti 
quanti partecipiamo allo spazio pubblico non sulla base di una condivisione 
di  percorsi  formativi,  non  sulla  base  dell’accettazione  delle  medesime 
“regole d’ingaggio”, non sulla base del riconoscimento dei sistemi esperti, 
la sfera pubblica già frammentata va verso la decomposizione e una sorta 
di deriva totale.  

Certo,  a  integrazione  di  questi  ragionamenti,  non  ci  possiamo 
nascondere il fatto che anche alcuni degli specialisti portano una loro parte 
di responsabilità, e lo si è visto a proposito nel discorso pubblico sui media 
digitali in occasione della pandemia in cui ci siamo illusi per una fase 
iniziale significativa che, nel contesto tragico, si trattasse anche di una 
finestra di opportunità di riattribuzione di credibilità da parte dell’opinione 
pubblica ai virologi, agli infettivologi, agli immunologi e, più in generale, 
agli esponenti del sapere scientifico.  

Ma si è dovuto anche assistere a un loro rapido assoggettamento 
nei  confronti  della  logica  mediale,  anche  per  una  serie  di  dinamiche 
psicologiche individuali molto accentuate (la ricerca della pubblicità e della 
visibilità  personale),  che  ha  condotto  gli  esperti  a  “orizzontalizzarsi”  e 
prestare il fianco a una serie di critiche.  

Qui  si  banalizza  un  po’  naturalmente,  ma  se  un  autorevole 
infettivologo si presta a farsi intervistare sulla sua visione dell’amore e della 
fedeltà coniugale, e svariati di loro ci raccontano su un settimanale patinato 
come passeranno le vacanze d’agosto nel momento in cui, ancora fino a 
non troppo tempo prima dicevano che in vacanza sostanzialmente non ci 
si  sarebbe  dovuti  andare  per  evitare  il  ritorno  del  contagio,  ecco  che 
assistiamo a un adagiarsi e assecondare i meccanismi della logica mediale, 
collocandosi appunto al livello di chiunque altro (una sorta di paradossale 
“uno vale l’altro”).  

Tutto  questo  accade  anche  perché  il  trasferimento  della  spinta 
propulsiva dei media, che competono per l’economia dell’attenzione, su 
un piano di spettacolarizzazione, risulta fortissima.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

163

È quello che un filosofo tedesco-coreano - qualche volta un po’ 
sopravvalutato ma che va molto ed è spesso interessante - Byung-Chul Han, 
chiama  la  società  dell’intrattenimento.  Nel  senso  che  l’unico  codice 
autenticamente universale (ovvero globale) oggi rimasto coincide di fatto 
con  l’intrattenimento:  attualmente  è  davvero  questa  la  base  della 
condivisione, sostitutiva dell’autorevolezza; e, chiaramente questo processo 
produce un contesto diverso, e, anzi, potremmo dire una sorta di temporale 
che si abbatte sulle nostre teste e sul nostro dibattito pubblico.  

Qual  è  la  funzione  giocata  dalle  piattaforme  rispetto  a  questa 

dinamica?  

Un ruolo fortissimo, decisivo.  
La nostra società piattaforma, la piattaformizzazione del dibattito 
pubblico, che tutto orizzontalizza e disintermedia, consegna lo scenario a 
una dimensione di equivalenza delle opinioni; è il famoso dibattito tra doxa 
ed  episteme,  con  la  prevalenza  della  doxa  e  una  destrutturazione  della 
fiducia e della credibilità.  

Credibilità  e  fiducia  sono  due  elementi  che  si  pongono  in  una 
relazione dinamica, un rapporto che muta nel corso del tempo, e cambia 
con le infrastrutture materiali e immateriali del corpo sociale.  

La nostra è una società - lo diceva David Puente - in cui decresce la 
fiducia, e quindi, per converso, anche la credibilità nei confronti delle 
istituzioni. Quelle istituzioni, come si è già avuto modo di dire nel corso 
di questa giornata di lavori, che sono associate fortissimamente col dibattito 
pubblico  e  con  l’informazione  e  sono  i  pilastri  della  democrazia 
liberalrappresentativa.  

A crescere, come contraltare, è in termini contestuali una forma 
non di credibilità generale e condivisa, ma di polarizzazione affettiva nei 
confronti  di  quelli  che  sempre  David  Puente  chiamava  piccoli  gruppi 
amicali, piccole comunità, sfere di pari in cui entra in gioco la componente 
fondamentale della sfiducia nei confronti di chi è considerato altro da sé, 
perché collocato dal punto di vista della gerarchia sociale su un livello più 
elevato.  

Ed ecco, allora, che tutto quello che risulta ricondubile a élite ed 

164

LA PROTEZIONE DEI DATI. DA 25 ANNI LA BUSSOLA DEL FUTURO 

establishment  viene  separato  dall’essere  portatore  di  sapere  esperto  e 
considerato alla stregua del portatore di una forma di privilegio sociale 
odioso e incomprensibile.  

La sfera pubblica ha bisogno di una dimensione razionale, come 
evidente,  e  specie  nel  momento  in  cui  la  componente  sentimentale  e 
affettiva  e,  soprattutto,  quella  delle  passioni  tristi,  come  le  chiamava 
Spinoza  e,  più  recentemente,  Miguel  Benasayag,  diventa  l’unico  vero 
propellente sociale, col rischio di potenziali implosioni.  

Noi oggi, nella migliore delle ipotesi, viviamo in un contesto di 
“sfera pubblica interrelata”, a cui partecipano soggetti qualitativamente 
differenti, e che va pertanto difesa come diga e come argine - e la protezione 
dei dati personali rappresenta appunto uno tra i più fondamentali di tali 
argini.  

Ma  andiamo  anche,  sempre  di  più,  nella  direzione  di  una 
moltiplicazione delle sfere pubbliche, che ci riporta per certi versi a uno 
stadio tipico della premodernità. Prima dell’illuminismo non c’era una sfera 
pubblica unitaria, c’erano molte sfere pubbliche, piccole, estremamente 
limitate,  non  dialoganti  tra  loro,  caratterizzate  anche  da  profonde 
disuguaglianze sociali.  

Se  la  postmodernità  in  cui  siamo  precipitati  da  molto  tempo  a 
questa  parte  rappresenta  anche,  sotto  vari  profili,  il  ripresentarsi  e  il 
riproporsi  di  una  serie  di  dinamiche  caratteristiche  del  pre-moderno, 
l’odierna è precisamente una di quelle. Con la fondamentale differenza che 
allora  non  c’erano  le  piattaforme,  mentre  con  esse  oggi  dobbiamo 
massicciamente fare i conti. 

 
BALDO MEO 
Grazie.  Crisi  di  credibilità,  crisi  di  fiducia,  mancanza  più  un 

discorso pubblico…  

Vorrei,  a  questo  punto,  ragionare  con  Federico  Ferrazza  su  un 
preciso tema: vero, falso e virtuale. Esistono notizie fatte solo di percezione?  
In altri termini, possiamo intendere il concetto di “virtuale” come 

pura percezione?  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

165

FEDERICO FERRAZZA 
Ci stiamo concentrando molto sui social network, sugli algoritmi, 
su come veniamo manipolati e sul tentativo di manipolazione da parte degli 
algoritmi stessi o di forze straniere. Ma invito a una riflessione che forse fa 
il paio con quello che diceva Barberio poco fa (e cioè sul fatto che non c’è 
niente di nuovo): avete visto la televisione che cosa ha mandato in onda 
durante la guerra?  

Mi  riferisco  all’informazione  sulla  guerra  in  tv  o  sui  giornali. 

Quanto di più anti-deontologico possibile.  

E la stessa cosa vale per il Covid. Io non penso il problema sia solo 

Facebook, Instagram, Tik Tok, Telegram.  

Le fandonie che sono uscite rispetto all’efficacia del vaccino, al fatto 
che  ci  vogliono  schedare,    al  fatto  che  siamo  in  guerra  per  conto  di 
qualcuno o che l’Ucraina è nazione di nazisti al soldo dell’Europa o degli 
Stati  Uniti  per  sconfiggere  Putin  sono  uscite  sui  giornali,  su  testate 
registrate ai tribunali italiani. Non è che sono uscite sui social network.  
Quindi prima di cominciare a trovare le colpe e le responsabilità nei 
social  network  o  negli  algoritmi  forse  mi  guarderei  prima  in  casa.   
E vedo che c’è molta disinformazione fatta su organi di stampa tradizionali 
che  niente  hanno  a  che  fare  con  i  social  network.  Poi  penso  che  la 
disinformazione (non mi piace tanto parlare di fake news perché dire cosa è 
vero o meno è sempre abbastanza difficile), sia paragonabile a una pandemia.  
E  come  si  sconfigge  una  pandemia?  Si  sconfigge  vaccinando  le 
persone. Quindi secondo me l’unico modo per capire qual è l’efficacia di 
una campagna di disinformazione è capire poi su quali soggetti va ad agire, 
e purtroppo in Italia agisce su una cittadinanza abbastanza ignorante.  

Si parlava di percezioni: c’è un bellissimo studio di Ipsos che ormai 
porta avanti da diversi anni, che si chiama “Perils of perception”, quindi i 
rischi e i pericoli della percezione.  

Nello studio si vede come l’Italia sia uno dei Paesi, se non il Paese, 
i cui cittadini hanno la maggiore distanza tra la percezione e la realtà, oltre 
al fatto che, secondo l’Istat, in Italia, tra i 30 e i 34 anni i diplomati sono 
il 75%, la media UE è dell’84%; e nella stessa fascia d’età il 27,6% sono 

166

LA PROTEZIONE DEI DATI. DA 25 ANNI LA BUSSOLA DEL FUTURO 

laureati, siamo gli ultimi in Europa con la Bulgaria, la media UE è più  
del 40%.  

Allora, quando si parla di disinformazione c’è anche chi ci crede 
alla false notizie, e meno cultura c’è nel Paese, e più la gente è portata a 
crederci.  

Vi  dicevo  la  ricerca  di  Ipsos:  allora  dal  2000  a  oggi  numero  di 

omicidi nel nostro Paese è calato del 40% ogni anno.  

Il 49% degli italiani pensa che sia aumentato; il 35% pensa che sia 
lo stesso; solamente l’8% risponde in maniera corretta. Gli italiani pensano 
che il 30% di chi abita in Italia sia immigrato.  

La verità è che è solamente il 7%.  
E rispetto ai musulmani, la domanda che ha fatto Ipsos è: ogni 
cento abitanti quanti musulmani ci sono in Italia? La risposta media era 
20, la risposta vera è 4. E poi: quanti over 65 ci sono ogni cento abitanti? 
La risposta degli italiani è quarantotto, la risposta corretta è 21.  

Il prossimo è un dato un po’ più vecchio ma serve a proseguire nel 
ragionamento: quanti disoccupati ci sono oggi in Italia in cerca di lavoro? 
Secondo gli italiani il 49%, la verità è il 12%. Tutto questo dà un po’ la 
misura di quanto noi siamo poco alfabetizzati e non solamente dal punto 
di vista digitale, e quindi quanto gli italiani siano un terreno fertilissimo 
per ciò che chiamiamo fake news o disinformazione.  

È del tutto evidente che l’unico modo per contrastare tutto questo 
è cercare di aumentare la conoscenza, investire sulla scuola e, dall’altra parte 
- parlo del mondo dell’informazione - si dovrebbe lavorare molto di più 
sulla coscienza e sulla deontologia; mi ritrovo molto in quello che diceva 
Panarari quando parlava di intrattenimento, oggi l’offerta informativa dei 
giornali e delle trasmissioni televisive che fanno informazione è per lo più 
fatta e costruita con la logica dell’intrattenimento.  

Perché  quando  si  chiamano  in  tv  le  solite  persone  a  parlare  di 
guerra, di Covid, di Draghi, di Mattarella o di qualsiasi altro argomento, 
allora vuol dire che si sta costruendo un palinsesto informativo che è fatto 
come  una  puntata  di  Uomini  e  Donne  o  di  qualsiasi  programma  di 
intrattenimento o varietà, e chiedo scusa agli autori di Uomini e Donne.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

167

Quindi è intrattenimento puro.  
Poi ci sono le responsabilità dei social. Io più che responsabilità ne 
osservo  diciamo  la  struttura  che  sicuramente  non  è  fatta  per  aiutare  a 
combattere la disinformazione.  

Tutte le piattaforme sono fatte per polarizzare le discussioni. Ogni  
video, foto, post, opinione, idea o qualsiasi tipo di contenuto, è infatti 
sempre messo al voto da un cuoricino, un retweet, un pollice in su o un 
commento. Ma la realtà è fatta di sfumature e complessità e una eccessiva 
polarizzazione non aiuta a un corretto svolgimento dell’informazione.  

E poi c’è un’interessante questione anche biologica a supporto di 
tutto  questo,  che  è  la  questione  della  dopamina.  La  dopamina  è  un 
neurotrasmettitore che ci dà piacere ogni volta che riceviamo un attestato 
di stima o un’altra forma di consenso.  

Sono stati fatti diversi studi per cui la gente poi passa del tempo a 
guardare  se  ha  avuto  un  like,  se  ha  avuto  un  cuoricino,  se  ha  avuto  un 
commento positivo sulla foto su Instagram perché tutto questo dà delle scariche 
di dopamina. Tutto questo per capire quali siano i meccanismi  strutturali dei 
social network e come viene costruito poi tutto il sistema di ingaggio, di 
engagement, per dirlo all’inglese, che avviene in quei luoghi digitali. 

 
BALDO MEO 
Grazie a Federico Ferrazza, che ci ha fatto fare un salutare bagno di 
realtà: ci ha rimesso coi piedi per terra, dove c’è attrito, ci ha invitato a 
non dare tutta la colpa ai social e, magari, neanche troppo al “contagio 
emotivo”,  di  cui  sono  portatori.  Chiederei  a  Martina  Pennisi,  per 
concludere, una parola di conforto sul fatto che in fondo si può fare ancora 
informazione seria ed autorevole. 

 
MARTINA PENNISI 
Anch’io pensavo che poteva essere un buon modo per chiudere. Lo 
faccio in realtà riallacciandomi a quello quanto detto questa mattina nella 
sessione che ho moderato.  

Nel panel era presente un rappresentante di Meta, l’ex Facebook, il 

168

LA PROTEZIONE DEI DATI. DA 25 ANNI LA BUSSOLA DEL FUTURO 

gruppo  di  social  network  più  importante  del  mondo,  che  ha  più  di  3 
miliardi  di  utenti,  che  era  qui  a  parlare  di  come  stanno  cercando  di 
innovare  di  sperimentare  altri  modelli  di  business.  immaginando  e 
costruendo il Metaverso.  

Noi, giustamente, siamo qua ancora a interrogarci sull’effetto che 
le  piattaforme  di  social  networking  hanno  avuto  e  hanno  tuttora 
sull’informazione.  

E  in  questo  senso  l’informazione,  il  lavoro  dei  giornali  e  dei 
giornalisti non è molto diverso da quello dei regolatori, dei legislatori di 
fronte all’innovazione e la tecnologia.  

Faccio un rapidissimo esempio: chi fa desk, quindi chi è dentro le 
redazioni e non è fuori a seguire gli eventi come questo, ha tutta una serie 
di tool di programmi in cui vede dei dati in tempo reale, quindi vede come 
le  persone  reagiscono  ai  contenuti  in  rete,  perché  l’engagement  è 
ovviamente  un  dato  sulla  reazione  degli  utenti,  su  come  stanno 
funzionando  i  contenuti  delle  testate  concorrenti.  Ebbene,  a  questa 
macchina  del  gioco  delle  slot,  sono  esposti  anche  i  professionisti 
dell’informazione.  

E tuttavia, per le piattaforme i giornali sono stati una spina nel 
fianco, lo sono tuttora per questioni legate al copyright, e tutta un’altra 
serie di ragioni legate alla verifica dei fatti.  

Questi sono aspetti di cui tener conto, di cui stiamo analizzando 
l’evoluzione tenendo conto che il futuro è una continua rincorsa e noi 
dobbiamo fare filtro - noi professionisti del settore - senza lasciarci troppo 
trascinare da questa disponibilità continua di dati e informazioni, i cui 
effetti  sono  stati  benissimo  spiegati  anche  in  questo  panel  e  risultano 
abbastanza chiari. 

 
BALDO MEO 
Grazie  Martina,  ci  volevano  queste  tue  parole  dopo  tanta 

problematicità.  

Chiudiamo  con  un’ultima  riflessione  di  David  Puente  e  poi 

lasciamo la parola al dottor Ghiglia per i saluti. 

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

169

DAVID PUENTE 
Facendo un po’ una riflessione finale.  Con Open mi occupo della 
verifica  dei  fatti  all’interno  del  social  network  Facebook,  quindi  quando 
qualcuno  di  voi  condivide  qualcosa  di  falso  potrebbe  trovarsi  la  notifica 
“Questa  è  una  notizia  falsa”  o  “parzialmente  falsa”  o  al  quale  “manca  il 
contesto”, una notizia verificata da un fact-checker indipendente che fornisce 
un articolo dove vengono spiegate tutte le problematiche.  

Questa pratica la vedo come una sorta di azione propedeutica, dove 
non c’è censura, ma un avviso e l’intenzione di spiegare che cosa sta succedendo 
e che cosa è stato diffuso in maniera errata. Ce l’abbiamo tanto coi social 
network per vari motivi, nessuno è perfetto, però rendiamoci conto che sono 
dei  mezzi.  La  bugia  c’è  sempre  stata,  le  bufale  ci  sono  sempre  state,  la 
propaganda c’è sempre stata, cambiano i mezzi, cambiano i metodi, cambiano 
anche gli studi di quello che facciamo, di queste nuove realtà, però non vorrei 
demonizzarle del tutto.  

Attività come quelle che faccio possono dare una mano, ma non sono 
sufficienti: il fact-checking non è la soluzione, è uno strumento in più per 
combattere  questo  sistema  malato.  Dico  malato  per  dire  proprio 
un’esagerazione. Però vorrei uscire da questa discussione dicendo che è un po’ 
responsabilità  di  tutti  noi,  ognuno  di  noi  è  responsabile  di  quello  che 
condivide, ognuno di noi è responsabile di quello che racconta agli altri, perché 
tutti quanti voi in questa sala avete una credibilità nei confronti delle persone 
che vi seguono, come quello che possono essere anche i famosi influencer o i 
virologi che parlano in televisione, però ognuno di noi nel nostro piccolo è 
responsabile.  

Possiamo  anche  “arrabbiarci”  contro  le  piattaforme  e  contro  certe 
realtà, però se ognuno di noi fa la propria piccola parte nella lotta contro la 
disinformazione, come lo facciamo noi fact-checkers, non sarebbe male. 

 
BALDO MEO 
Grazie David. Questo è anche quanto da sempre raccomanda il 
Garante: bisogna che anche noi utenti ci responsabilizziamo, per usare in 
maniera consapevole i nuovi strumenti che la tecnologia ci offre.  

170

LA PROTEZIONE DEI DATI. DA 25 ANNI LA BUSSOLA DEL FUTURO 

Chiudiamo qui questa sessione ringraziandovi per l’attenzione e 

lascio la parola al dottor Ghiglia. 

 
AGOSTINO GHIGLIA 
Grazie, grazie a tutti.  
Nel ringraziare la Società Eventum e la dottoressa Giani per la 
splendida  organizzazione  vorrei  rubarvi  ancora  due  minuti  con  un 
contributo, un nostro spot, è stato il primo spot di questo nuovo Garante, 
non per festeggiare i venticinque anni ma per ricordare un po’ quello che 
è  stata  la  nostra  missione  fin  dall’inizio  cioè,  come  dicevamo  questa 
mattina,  proteggere  i  dati  delle  persone,  quindi  proteggere  la  nostra 
libertà.  

Grazie  a  tutti  anche  per  la  pazienza,  per  l’attenzione,  per 

l’intelligenza con cui avete seguito questo nostro evento. 

 E non vi dico che ci rivedremo tra venticinque anni, spero di 
rivedere molti di voi molto prima ma sicuramente ci sarà ancora necessità, 
anche  fra  venticinque  anni,  di  un  Garante  rinnovato,  di  un  Garante 
presente, di un Garante un po’ scudo delle nostre libertà personali.  

CONVEGNO IN OCCASIONE DELLE CELEBRAZIONI PER I 25 ANNI DEL GARANTE  

PER LA PROTEZIONE DEI DATI PERSONALI - 4 LUGLIO 2022 - TORINO

171

