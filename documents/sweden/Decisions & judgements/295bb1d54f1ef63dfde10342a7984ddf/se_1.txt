1(24) 

Utbildningsnämnden i Stockholms stad 
 

Diarienummer: 
DI-2021-5774 

Datum: 
2023-10-03 

Beslut efter tillsyn enligt 
dataskyddsförordningen – 
Utbildningsnämnden i Stockholms 
stad 

Innehåll 
1. Integritetsskyddsmyndighetens beslut ........................................................................3 
2. Redogörelse för tillsynsärendet ..................................................................................3 
2.1 Bakgrund ........................................................................................................3 
2.2 Vad som framkommit i ärendet ......................................................................4 
2.3 Omfattningen av IMY:s prövning i ärendet .....................................................4 
3. Motivering av beslutet .................................................................................................5 
3.1 Tillämplig lagstiftning för Utbildningsnämndens kamerabevakning ...............5 
3.1.1 Dataskyddsförordningen ..................................................................5 
3.1.2 Kamerabevakningslagen ..................................................................5 
3.2 Personuppgiftsansvar ....................................................................................5 
3.3 Behöver Utbildningsnämnden tillstånd för kamerabevakningen? ..................5 
3.4 Har Utbildningsnämnden haft rättslig grund för sin kamerabevakning enligt 
artikel 6.1 c i dataskyddsförordningen? ...............................................................6 
3.4.1 Tillämpliga bestämmelser m.m. .......................................................6 
3.4.2 IMY:s bedömning .............................................................................7 

3.5 Har Utbildningsnämnden haft rättslig grund för sin kamerabevakning enligt 
artikel 6.1 e i dataskyddsförordningen? ...............................................................7 
3.5.1 Tillämpliga bestämmelser m.m. .......................................................7 
3.5.2 Har det fastställts en uppgift av allmänt intresse som kan ge stöd 
för behandlingen? .....................................................................................9 
3.5.3 IMY:s bedömning av nödvändighet och proportionalitet ................10 
3.6 Upplysningsplikt och informationsskyldighet ................................................16 
3.6.1 Upplysningsplikt enligt kamerabevakningslagen ............................16 
3.6.2 Informationsplikt enligt dataskyddsförordningen ............................17 

 

Postadress:
Box 8114
104 20 Stockholm
Webbplats:
www.imy.se
E-post:
imy@imy.se
Telefon:
08-657 61 00

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

2(24) 

 

3.7 Val av ingripande .........................................................................................21 
3.7.1 Tillämpliga bestämmelser ..............................................................21 
3.7.2 Ska sanktionsavgift påföras? .........................................................21 
3.7.3 Bestämmande av sanktionsavgiften ..............................................22 
3.7.4 Föreläggande .................................................................................22 
4. Hur man överklagar ..................................................................................................24 
 

 

 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

3(24) 

 

1. Integritetsskyddsmyndighetens beslut 

Integritetsskyddsmyndigheten konstaterar att Utbildningsnämnden i Stockholms stad 
under tiden 25 maj 2018 till 3 oktober 2023 behandlat personuppgifter genom 
kamerabevakning på Aspuddens skola i strid med  

• 
• 
• 
• 

principen om laglighet i artikel 5.1 a i dataskyddsförordningen1, 
principen om uppgiftsminimering i artikel 5.1 c i dataskyddsförordningen,  
kravet på rättslig grund i artikel 6.1 i dataskyddsförordningen, samt 
skyldigheten att lämna information enligt artikel 13 i dataskyddsförordningen. 

Integritetsskyddsmyndigheten beslutar med stöd av artiklarna 58.2 och 83 i 
dataskyddsförordningen och 6 kap. 2 § dataskyddslagen2 att Utbildningsnämnden i 
Stockholms stad, för överträdelse av artiklarna 5.1 a, 5.1 c och 6.1 i 
dataskyddsförordningen, ska betala en administrativ sanktionsavgift på 800 000 
(åttahundratusen) kronor.   

Integritetsskyddsmyndigheten förelägger med stöd av artikel 58.2 d i 
dataskyddsförordningen Utbildningsnämnden i Stockholms stad att under 
verksamhetstid upphöra med kamerabevakning på Aspuddens skola med undantag 
för den kamerabevakning som sker, med ändamålet att förebygga och följa upp 
anlagda bränder, utanför dörren eller ingång till toalettutrymmen i lokaler tillhörande 
högstadiet och som innebär att endast personer som passerar in och ut bevakas. 
Åtgärden ska ha vidtagits senast fyra veckor efter att detta beslut vunnit laga kraft. 

Integritetsskyddsmyndigheten förelägger med stöd av artikel 58.2 d i 
dataskyddsförordningen Utbildningsnämnden i Stockholms stad att vidta åtgärder för 
att säkerställa att det i det andra informationslagret på Stockholms stads webbplats 
finns information om korrekt rättslig grund för behandlingen samt information om de 
rättigheter som avses i artikel 13.2 b i dataskyddsförordningen. Åtgärderna ska ha 
vidtagits senast fyra veckor efter att detta beslut vunnit laga kraft. 
2. Redogörelse för tillsynsärendet 
2.1 Bakgrund 

Integritetsskyddsmyndigheten (IMY) har mottagit klagomål om att Aspuddens skola 
tillhörande Stockholm stad bedriver omfattade kamerabevakning i stora delar av 
skolan och att ingen information om kamerabevakningen och den 
personuppgiftsbehandling som bevakning innebär har lämnats till vårdnadshavare och 
elever. IMY har även mottagit ett anonymt tips som gör gällande att personal vid 
skolan inte lämnats information om kamerabevakningen och att det saknats skyltar om 
kamerabevakning vid entréer till skolan. IMY har därför inlett tillsyn mot 
Utbildningsnämnden i Stockholms stad (Utbildningsnämnden eller nämnden) som 
uppgett att nämnden är personuppgiftsansvarig för den behandling av personuppgifter 
som sker vid Aspuddens skola. 

 
1 Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 
2 Lagen (2018:218) med kompletterande bestämmelser till EU:s dataskyddsförordning.   

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

4(24) 

 

2.2 Vad som framkommit i ärendet 

Utbildningsnämnden i Stockholms stad har i ärendet uppgett bland annat följande.  

Aspuddens skola är en grundskola med elever från förskoleklass till årskurs 9. I 
oktober 2021 hade skolan 1060 elever, 150 lärare och annan personal samt 22 
timvikarier. Kamerabevakning infördes i skolan år 2014 och föranleddes av flertalet 
anlagda bränder i skolans lokaler, ibland flera bränder per dag. I skolan finns ca 50 
stycken fast monterade kameror utrustade med fast optik. Kamerorna bevakar 
korridorer, trapphus och hallar i anslutning till dörrar, toaletter och elevskåp och finns 
uppsatta i stora delar av skolan. Ingen bevakning sker på platser i skolan dit 
allmänheten har tillträde. Kamerorna aktiveras vid rörelse och bevakningen sker 
dygnet runt med bildinspelning.  

Ändamålen med bevakningen är att förebygga och följa upp skadegörelse, kränkande 
behandling, brand, inbrott och annat intrång eller annan åverkan i skollokalerna. 
Utbildningsnämnden har gett in sammanställningar av incidenter med kränkande 
behandling som skett i skolan under åren 2018–2021 samt en sammanställning av 
brott och andra händelser som inträffat på skolan under perioden oktober 2018 till maj 
2022. Utbildningsnämnden har därutöver anfört att det under läsåret 2022/2023 
fortsatt förekomma fysiska kränkningar, påhälsningar från utomstående i skolans 
lokaler, brand och inbrott. 

Aspuddens skola har vidtagit och vidtar andra åtgärder för att förebygga och främja 
trygghet och säkerhet på skolan. Skolan har bland annat övervägt att låsa 
entrédörrarna för att förhindra intrång från obehöriga men har bedömt att elevernas 
behov av att röra sig fritt mellan skolbyggnaderna väger tyngre än att förhindra intrång 
från obehöriga. Vidare har skolan ett trygghetsteam som arbetar med de strategiska 
frågorna för elevers trygghet. Trygghetsteamet utreder också händelser i 
skolvardagen. Även eleverna är delaktiga i trygghetsarbetet på skolan genom klass-, 
fritids- och elevråd. För att visa på allvaret med bränder hålls årligen brandutbildning 
för årkurs 5 och 8. Rastvärdar finns tillgängliga på alla stadier med tydliga uppdrag och 
gula västar så att de är lätta att se. Avsikten med rastvärdarnas närvaro är att 
förhindra konflikter, upptäcka obehöriga och förhindra skadegörelse. Rastvärdarnas 
närvaro har dock inte varit tillräcklig då det trots närvaron anlagts bränder på 
framförallt toaletter.  

Utbildningsnämnden har anfört att det vid prövning den 24 augusti 2023 bedömts att 
behovet av kamerabevakning fortsatt föreligger för att garantera trygghet och säkerhet 
för elever och personal. 

2.3 Omfattningen av IMY:s prövning i ärendet 

IMY:s prövning i ärendet är avgränsad till frågorna om Utbildningsnämndens 
personuppgiftsbehandling genom kamerabevakningen vid Aspuddens skola har stöd i 
artikel 6.1 i dataskyddsförordningen, om Utbildningsnämnden följer principerna om 
laglighet och uppgiftsminimering i artikel 5.1 a och c i dataskyddsförordningen, om 
bevakningen är tillståndspliktig enligt kamerabevakningslagen och om 
Utbildningsnämnden uppfyller upplysningsplikten och informationsplikten enligt 
kamerabevakningslagen (2018:1200) respektive dataskyddförordningen.  

Den granskade kamerabevakningen har pågått sedan 2014. Eftersom 
dataskyddsförordningen började tillämpas den 25 maj 2018 är IMY:s prövning enligt 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

5(24) 

 

dataskyddsförordningen begränsad till tiden därefter. Omständigheter i samband med 
införandet av kamerabevakningen 2014 och det som skett fram till den 25 maj 2018 
ligger därmed utanför IMY:s tillsyn. 
3. Motivering av beslutet 
3.1 Tillämplig lagstiftning för Utbildningsnämndens 
kamerabevakning 

Kamerabevakning innebär typiskt sett att det sker en personuppgiftsbehandling. Om 
och i vilken utsträckning det är tillåtet att kamerabevaka regleras i 
dataskyddsförordningen och kamerabevakningslagen som kompletterar 
dataskyddsförordningen. 

3.1.1 Dataskyddsförordningen 
Dataskyddsförordningen ska enligt artikel 2.1 tillämpas på behandling av 
personuppgifter som helt eller delvis företas på automatisk väg. Av artikel 4.1 i 
dataskyddsförordningen framgår att varje upplysning som avser en identifierad eller 
identifierbar fysisk person är en personuppgift. Enligt artikel 4.2 i 
dataskyddsförordningen avses med behandling en åtgärd eller kombination av 
åtgärder beträffande personuppgifter, till exempel insamling, registrering, lagring, 
läsning och radering.  

Om en bevakningskamera fångar en identifierbar person eller någon annan 
personuppgift i bild måste därför reglerna i dataskyddsförordningen följas. Då IMY:s 
bedömning är att uppgifter om identifierbara personer behandlas genom den aktuella 
kamerabevakningen är dataskyddsförordningen tillämplig på behandlingen. 

3.1.2 Kamerabevakningslagen 
Av 3 § 1 kamerabevakningslagen framgår att med kamerabevakning avses en tv-
kamera, ett annat optisk-elektroniskt instrument eller en därmed jämförbar utrustning 
som, utan att manövreras på platsen används på ett sådant sätt som innebär varaktig 
eller regelbundet upprepad personbevakning.  

Den aktuella kamerabevakningen manövreras inte på platsen och innebär en varaktig 
bevakning av elever, anställda och övriga besökare. IMY gör därför bedömningen att 
kamerabevakningslagen är tillämplig på den aktuella bevakningen. 

3.2 Personuppgiftsansvar 

Utbildningsnämnden har anfört att nämnden är personuppgiftsansvarig för den 
behandling av personuppgifter som sker genom kamerabevakning på Aspuddens 
skola. Vad nämnden anfört vinner stöd av övrig utredning i ärendet. IMY bedömer 
därför att Utbildningsnämnden i Stockholms stad är personuppgiftsansvarig för den 
aktuella personuppgiftsbehandlingen i den mening som avses i artikel 4.7 i 
dataskyddsförordningen. 

3.3 Behöver Utbildningsnämnden tillstånd för 
kamerabevakningen? 

I kamerabevakningslagen finns bestämmelser om när det krävs tillstånd för att 
kamerabevaka. Av 7 § kamerabevakningslagen följer att tillstånd krävs för bevakning 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

6(24) 

 

av en plats dit allmänheten har tillträde om bevakningen bedrivs av en myndighet eller 
någon annan än en myndighet vid utförande av en uppgift av allmänt intresse som 
följer av lag eller annan författning, kollektivavtal eller beslut som meddelats med stöd 
av lag eller annan författning. 

Utbildningsnämnden är en myndighet och behöver därför som utgångspunkt tillstånd 
till kamerabevakning under förutsättning att bevakningen sker på en plats dit 
allmänheten har tillträde. Allmänheten anses i regel inte ha tillträde till inomhusmiljön i 
en skola. Undantag görs dock för rektorsexpeditionen och utrymmen man passerar för 
att ta sig dit (jfr Förvaltningsrätten i Göteborgs dom i mål nr 11460-17).  

Utbildningsnämnden har uppgett att det inte finns någon kamerabevakning vid 
huvudentrén eller vägen fram till rektorsexpeditionen. Detta framgår också av den 
ritning som Utbildningsnämnden gett in. Mot bakgrund av vad som framkommit om 
platserna för bevakning bedömer IMY att det inte är fråga om platser dit allmänheten 
har tillträde. Utbildningsnämnden behöver därför inte tillstånd för bevakningen.  

Att kamerabevakningen är tillståndsfri innebär dock inte att bevakningen per automatik 
är tillåten. Eftersom bevakningen innebär att personuppgifter behandlas gäller reglerna 
i dataskyddsförordningen. I kamerabevakningslagen finns också, utöver 
bestämmelsen om tillstånd, till exempel regler om krav på upplysning som blir aktuella 
vid kamerabevakning.  

3.4 Har Utbildningsnämnden haft rättslig grund för sin 
kamerabevakning enligt artikel 6.1 c i dataskyddsförordningen? 

För att Utbildningsnämndens kamerabevakning ska vara tillåten krävs det att 
bestämmelserna i dataskyddsförordningen följs. Det innebär bland annat att 
Utbildningsnämnden måste ha stöd för sin kamerabevakning i minst en av de rättsliga 
grunder som anges i artikel 6.1 i dataskyddsförordningen. 

Utbildningsnämnden har uppgett att den rättsliga grund på vilken nämnden stödjer sin 
personuppgiftsbehandling genom kamerabevakning är rättslig förpliktelse i artikel 6.1 c 
i dataskyddsförordningen. Nämnden har angett att det av 5 kap. skollagen (2010:800) 
följer en rätt till trygg skolmiljö för alla elever och att det med anledning av skollagens 
krav därför föreligger en sådan rättslig förpliktelse som avses i artikel 6.1 c i 
dataskyddsförordningen.  

3.4.1 Tillämpliga bestämmelser m.m. 
I artikel 6.1 i dataskyddsförordningen anges att en behandling endast är laglig om 
minst ett av de angivna villkoren i artikeln är uppfyllt.  

Av artikel 6.1 c i dataskyddsförordningen framgår att ett av villkoren är att 
behandlingen är nödvändig för att fullgöra en rättslig förpliktelse som åvilar den 
personuppgiftsansvarige. 

Av artikel 6.3 i dataskyddsförordningen framgår att den grund för behandlingen som 
avses i 6.1 c i dataskyddsförordningen ska fastställas i enlighet med unionsrätten eller 
en medlemsstats nationella rätt som den personuppgiftsansvarige omfattas av. 

Enligt 2 kap. 1 § dataskyddslagen får personuppgifter behandlas med stöd av artikel 
6.1 c i dataskyddsförordningen, om behandlingen är nödvändig för att den 
personuppgiftsansvarige ska kunna fullgöra en rättslig förpliktelse som följer av lag 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

7(24) 

 

eller annan författning, av kollektivavtal eller av beslut som har meddelats med stöd av 
lag eller annan författning. 

En rättslig förpliktelse kan inte utgöra en rättslig grund för behandling av 
personuppgifter om förpliktelsen är för svepande och ger den personuppgiftsansvarige 
en alltför stor handlingsfrihet i fråga om hur den ska uppfyllas.3 Vilken grad av tydlighet 
och precision som krävs i fråga om den rättsliga grunden för att en viss behandling av 
personuppgifter ska anses vara nödvändig måste bedömas från fall till fall, utifrån 
behandlingens och verksamhetens karaktär. En behandling av personuppgifter som 
inte utgör någon egentlig kränkning av den personliga integriteten kan ske med stöd 
av en rättslig grund som är allmänt hållen. Ett mer kännbart intrång kräver att den 
rättsliga grunden är mer preciserad och därmed gör intrånget förutsebart.4 

3.4.2 IMY:s bedömning 
IMY konstaterar att den skyldighet enligt 5 kap. skollagen som Utbildningsnämnden 
åberopat är fastställd på det sätt som anges i 2 kap. 1 § dataskyddslagen. IMY 
konstaterar dock att den aktuella behandlingen är av integritetskänsligt slag eftersom 
den rör kamerabevakning av barn på en plats där de till följd av skolplikten är skyldiga 
att vistas. Kamerabevakningen omfattar dessutom anställda. Detta innebär att högre 
krav ställs på den rättsliga förpliktelsens precisering. Bestämmelsen i 5 kap. 3 § 
skollagen är relativt allmänt hållen. Där anges att huvudmannen har en skyldighet att 
säkerställa att det på skolenheten bedrivs ett förebyggande arbete som syftar till att 
skapa trygghet och studiero. IMY anser att 5 kap. 3 § skollagen inte är tillräckligt tydlig 
och precis för att, enligt artikel 6.1 c i dataskyddsförordningen, kunna ligga till grund för 
den integritetskänsliga personuppgiftsbehandling som är aktuell i detta fall.5 

Den aktuella behandlingen kan därmed inte stödjas på artikel 6.1 c i 
dataskyddsförordningen. 

3.5 Har Utbildningsnämnden haft rättslig grund för sin 
kamerabevakning enligt artikel 6.1 e i dataskyddsförordningen? 

Utbildningsnämnden har uppgett att för det fall IMY anser att nämnden inte kan stödja 
sin behandling av personuppgifter på den rättsliga grunden i artikel 6.1 c i 
dataskyddsförordningen så bör behandlingen kunna stödjas på artikel 6.1 e i 
dataskyddsförordningen. Enligt nämnden fastställer regleringen i 5 kap. 3 § skollagen 
den grund för behandlingen som krävs för att uppfylla kravet i artikel 6.3 i 
dataskyddsförordningen. 

3.5.1 Tillämpliga bestämmelser m.m. 
Av artikel 6.1 e i dataskyddsförordningen följer att personuppgifter får behandlas om 
behandlingen är nödvändig för att utföra en uppgift av allmänt intresse eller som ett led 
i den personuppgiftsansvariges myndighetsutövning. 

Enligt artikel 6.3 i dataskyddsförordningen ska den grund för behandlingen som avses 
i artikel 6.1 e fastställas i enlighet med unionsrätten eller en medlemsstats nationella 
rätt som den personuppgiftsansvarige omfattas av. Enligt 2 kap. 2 § dataskyddslagen 
får personuppgifter behandlas med stöd av artikel 6.1 e i dataskyddsförordningen om 

 
3 Jfr SOU 2017:39 s. 114 f., Artikel 29-gruppens yttrande 6/2014, WP 217, s. 20 f. och Förvaltningsrätten i Stockholms 
dom 2020-06-17 i mål nr 9379-19 och 9408-19.   
4 Prop. 2017/18:105 s. 51.   
5 Jfr EDPB:s riktlinjer 3/2019 för behandling av personuppgifter genom videoenheter, antagna den 29 januari 2020, s. 
9. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

8(24) 

 

behandlingen är nödvändig för att utföra en uppgift av allmänt intresse som följer av 
lag eller annan författning, av kollektivavtal eller av beslut som har meddelats med 
stöd av lag eller annan författning eller som ett led i den personuppgiftsansvariges 
myndighetsutövning enligt lag eller annan författning. 

Av skäl 41 framgår att den rättsliga grunden bör vara tydlig och precis och dess 
tillämpning förutsebar för de som omfattas av den, i enlighet med rättspraxis vid EU-
domstolen och Europadomstolen. Vilken grad av tydlighet och precision som krävs i 
fråga om den rättsliga grunden som fastställer arbetsuppgiften eller 
myndighetsutövningen för att en viss behandling av personuppgifter ska anses vara 
nödvändig måste enligt regeringen bedömas från fall till fall, utifrån behandlingens och 
verksamhetens karaktär. En behandling av personuppgifter som inte utgör någon 
egentlig kränkning av den personliga integriteten, såsom när det gäller behandling av 
elevers namn i reguljär skolverksamhet, kan enligt regeringen ske med stöd av en 
rättslig grund som är allmänt hållen. Ett mer kännbart intrång, till exempel behandling 
av känsliga personuppgifter inom hälso- och sjukvården, kräver emellertid att den 
rättsliga grunden är mer preciserad och därmed gör intrånget förutsebart.6 

Vid bedömningen av om en arbetsuppgift eller myndighetsutövning följer av 
exempelvis en lagbestämmelse kan bland annat förarbetsuttalanden, bestämmelsens 
syfte och den rättsliga kontext bestämmelsen befinner sig i behöva beaktas. Det är 
alltså inte bara lagtextens ordalydelse som är av relevans för att avgöra om något 
följer av lag.7 

För att artikel 6.1 e i dataskyddsförordningen ska kunna ligga till grund för en 
personuppgiftsbehandling krävs inte bara att den personuppgiftsansvarige har en 
uppgift av allmänt intresse som fastställts i nationell rätt eller unionsrätten. Den 
aktuella behandlingen ska även vara nödvändig för att utföra uppgiften av allmänt 
intresse. Av skäl 39 till dataskyddsförordningen framgår att personuppgifter endast bör 
behandlas om syftet med behandlingen inte rimligen kan uppnås genom andra medel. 

Gällande kravet på nödvändighet har EU-domstolen angett att kravet inte är uppfyllt 
när det eftersträvade målet av allmänintresse rimligen kan uppnås på ett lika effektivt 
sätt genom andra medel som i mindre utsträckning inskränker de registrerades 
grundläggande rättigheter, särskilt rätten till respekt för privatlivet och rätten till skydd 
för personuppgifter enligt artiklarna 7 och 8 i stadgan. EU-domstolen har vidare uttalat 
att undantag från och inskränkningar av principen om skydd för personuppgifter inte 
får gå utöver vad som är strikt nödvändigt.8 Den personuppgiftsansvarige ska därför, 
även när denne agerar inom ramen för sin uppgift av allmänt intresse, inte generellt 
och utan åtskillnad samla in personuppgifter, utan måste avstå från att samla in 
uppgifter som inte är absolut nödvändiga med hänsyn till ändamålet med 
behandlingen av dessa uppgifter.9 Nödvändighetskriteriet ska ses mot bakgrund av att 
undantag och begränsningar av skyddet för personuppgifter ska inskränkas till vad 
som är absolut nödvändigt.10 Samtidigt följer av praxis att nödvändighetskriteriet kan 

 
6 Prop. 2017/18:105 s. 51 
7 Se Sören Öman, Dataskyddsförordningen (GDPR) m.m. (13 oktober 2022, Version 2A, JUNO), kommentaren till 
artikel 6 under rubriken Led e – Arbetsuppgift av allmänt intresse eller myndighetsutövning. 
8 EU-domstolens dom Latvijas Republikas Saeima, C-439/19, EU:C:2021:504, punkt 110.   
9 EU-domstolens dom Valsts ieņēmumu dienests, C-175/20, EU:C:2022:124, punkt 74.   
10 EU-domstolens dom Rīgas satiksme, C-13/16, EU:C:2017:336, punkt 30.   

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

9(24) 

 

anses uppfyllt om det bidrar till effektivisering11, vilket även framhölls i förarbetena till 
dataskyddslagen12. 

Av praxis följer även att kravet på nödvändighet ska prövas tillsammans med principen 
om uppgiftsminimering enligt artikel 5.1 c i dataskyddsförordningen enligt vilken 
personuppgifter som samlas in ska vara adekvata, relevanta och inte för omfattande i 
förhållande till de ändamål för vilka de behandlas.13 

I 5 kap. 3 § första och andra styckena skollagen anges att alla elever ska tillförsäkras 
en skolmiljö där utbildningen präglas av trygghet och undervisningen av studiero. Det 
är huvudmannen som ska säkerställa att det på skolenheten bedrivs ett förebyggande 
arbete som syftar till att skapa trygghet och studiero. 

3.5.2 Har det fastställts en uppgift av allmänt intresse som kan ge stöd för 
behandlingen? 
En skillnad mellan de rättsliga grunderna i artikel 6.1 c och artikel 6.1 e i 
dataskyddsförordningen är att den sistnämnda bestämmelsen inte kräver en precist 
fastställd rättslig förpliktelse. En uppgift av allmänt intresse enligt artikel 6.1 e kan vara 
mer allmänt beskriven.14 Det innebär att den rättsliga regleringen i 5 kap. 3 § 
skollagen, även om den inte kan utgöra grund för personuppgiftsbehandlingen enligt 
artikel 6.1 c i dataskyddsförordningen, kan ligga till grund för behandlingen enligt 
artikel 6.1 e i dataskyddsförordningen.15  

IMY konstaterar inledningsvis att det, varken i 5 kap. 3 § skollagen eller i 
bestämmelsens förarbeten, uttryckligen anges att kamerabevakning får ske för att 
skapa en trygg skolmiljö. Av ordalydelsen i artikel 6.3 första stycket i 
dataskyddsförordningen framgår dock att det som ska fastställas i unionsrätten eller i 
nationell rätt är den grund för behandlingen som avses i artikel 6.1 e. Det krävs 
således inte en reglering i nationell rätt av den personuppgiftsbehandling som ska ske 
med stöd av denna grund. Det räcker att uppgiften av allmänt intresse fastställs i den 
nationella lagstiftningen.16  

IMY konstaterar att 5 kap. 3 § skollagen innefattar en uppgift av allmänt intresse som 
fastställts i svensk rätt på det sätt som anges i artikel 6.3 i dataskyddsförordningen och 
2 kap. 2 § dataskyddslagen.  

För att bestämmelsen ska kunna ligga till grund för den aktuella 
personuppgiftsbehandlingen krävs att den rättsliga grunden är tillräckligt tydlig och 
precis samt att dess tillämpning är förutsebar för de registrerade (se skäl 41 till 
dataskyddsförordningen).  

Som IMY redan konstaterat är kamerabevakning som sker i en skola en 
integritetskänslig personuppgiftsbehandling. Personuppgiftsbehandlingens karaktär 
ställer därför vissa krav på den rättsliga grundens utformning. 

Av förarbetena till den aktuella bestämmelsen i skollagen framgår bland annat 
följande. Huvudmannen ska säkerställa att det på skolenheten bedrivs ett 
förebyggande arbete som syftar till att skapa trygghet och studiero. Att eleverna 
 
11 EU-domstolens dom Huber, C-524/06, EU:C:2008:724, punkt 62.   
12 Prop. 2017/18:105 s. 46 f.   
13 EU-domstolens dom av den 11 december 2019, TK, C-708/18, EU:C:2019:1064, punkt 48.     
14 Jfr The EU General Data Protection Regulation (GDPR) A Commentary, red. Kuner m.fl., 2020, s. 600.  
15 Jfr prop. 2017/18:105 s. 53 f. 
16 Jfr prop. 2017/18:105, s. 49. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

10(24) 

 

känner sig trygga har avgörande betydelse för deras lärande och utveckling.17 Arbetet 
med trygghet i skolan innefattar såväl att skapa en säker miljö som att förebygga och 
motverka kränkningar och arbeta främjande med normer och värden.18 Ett 
förebyggande arbete innebär bland annat att skolor och huvudmän följer upp 
elevernas trygghet såväl som studiero. Det innebär även att skolor och huvudmän 
analyserar vilka hinder som finns för att elever ska vara trygga och ha studiero och 
aktivt verkar för att dessa hinder undanröjs. Begreppet trygghet ska kopplas samman 
med begreppet utbildning för att tydliggöra att elever ska vara trygga i alla delar som 
hör till utbildningen.19  

IMY konstaterar att kamerabevakning får anses vara ett vanligt förekommande verktyg 
för att säkerställa trygghet och säkerhet i olika typer av miljöer. Det ligger nära till 
hands att kamerabevakning kan komma att användas om det är nödvändigt för att 
säkerställa en trygg och säker skolmiljö i kommunens lokaler.  

Mot den bakgrunden bedömer IMY att 5 kap. 3 § skollagen är tillräckligt tydlig och 
förutsebar för att utgöra grund för kamerabevakning. 

För att bestämmelsen ska kunna ligga till grund för den aktuella 
personuppgiftsbehandlingen krävs vidare, enligt artikel 6.3 i dataskyddsförordningen, 
att den är proportionell mot det legitima mål som eftersträvas. IMY konstaterar att 
kravet på proportionalitet i artikel 6.3, enligt ordalydelsen, tar sikte på utformningen av 
den nationella lagstiftningen som ska ligga till grund för behandlingen, dvs. i det här 
fallet 5 kap. 3 § skollagen. Det är dock inte möjligt att enbart utifrån denna 
bestämmelse göra en fullständig bedömning av om kravet på proportionalitet är 
uppfyllt. Detta förhållande utesluter, enligt IMY:s bedömning, inte att bestämmelsen i 
skollagen kan utgöra rättslig grund för personuppgiftsbehandlingen. Av EU-domstolens 
praxis följer att den närmare bedömningen av kravet på proportionalitet kan ske utifrån 
omständigheterna kring den faktiska personuppgiftsbehandlingen.20  

Bedömningen av om kravet på proportionalitet enligt artikel 6.3 är uppfyllt sker 
lämpligen i samband med bedömningen av om behandlingen varit nödvändig i den 
mening som avses i artikel 6.1 e i dataskyddsförordningen.  

3.5.3 IMY:s bedömning av nödvändighet och proportionalitet 
För att Utbildningsnämndens personuppgiftsbehandling genom kamerabevakning ska 
vara tillåten krävs att behandlingen är nödvändig för att utföra den uppgift av allmänt 
intresse som regleras i skollagen samt att behandlingen är proportionerlig i förhållande 
till det mål som eftersträvas. Prövningen av nödvändighet och proportionalitet är nära 
förknippad med principen om uppgiftsminimering enligt artikel 5.1 c i 
dataskyddsförordningen som innebär att personuppgifter som samlas in ska vara 
adekvata, relevanta och inte för omfattande i förhållande till de ändamål för vilka de 
behandlas. Utbildningsnämnden har uppgett att ändamålen med kamerabevakningen 
är att förebygga och följa upp skadegörelse, kränkande behandling, brand, inbrott och 
annat intrång eller annan åverkan i skollokalerna. IMY konstaterar att nödvändigheten 
och proportionaliteten behöver bedömas utifrån respektive ändamål. Mot bakgrund av 
vad som framgår av utredningen i ärendet finner IMY även anledning att särskilja 
prövningen av ändamålet att förebygga och förhindra anlagda bränder från annan typ 
av brottslighet. Det finns också anledning att pröva de olika ändamålen med hänsyn till 

 
17 Prop. 2021/22:160 s. 28. 
18 Prop. 2021/22:160 s. 42. 
19 Prop. 2021/22:160 s. 229. 
20 EU-domstolens dom Norra Stockholms Bygg AB, C-268/21, EU:C:2023:145, punkt 54-59.   

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

11(24) 

 

kamerabevakning som sker under verksamhetstid och efter verksamhetstid. Med 
verksamhetstid avses här den tid då det bedrivs skolverksamhet i lokalerna och elever 
och personal befinner sig i skolan.  

Innan IMY går in på bedömningen utifrån de olika ändamålen med 
kamerabevakningen finns det skäl att göra en allmän bedömning av 
integritetsintressena vid den bevakning som sker under verksamhetstid. Skolan är en 
arbetsplats för eleverna som, på grund av skolplikten, måste befinna sig där under 
verksamhetstid. Skolan är också en arbetsplats där de anställda som står i 
beroendeförhållande till sin arbetsgivare, måste befinna sig under arbetstid. 
Kamerabevakning som sker på skolor kan ge upphov till särskilda integritetsrisker. 
Den kan exempelvis möjliggöra kartläggning av personalens arbetsinsatser eller 
personalens och elevernas vanor i övrigt. En anställd förväntar sig inte heller i de flesta 
fall att bli övervakad av sin arbetsgivare på sin arbetsplats.21 Vidare betraktas 
personuppgifter om barn som särskilt skyddsvärda.22 Detta innebär att 
integritetsintresset på skolor som utgångspunkt väger tungt. Att bevakningen sker med 
bildinspelning ökar integritetsintresset ytterligare.  

Av utredningen framgår att kamerabevakningen i Aspuddens skola sker i de flesta av 
skolans byggnader. Bevakningen sker i korridorer, trapphus och hallar. Bevakningen i 
korridorer sker där det finns elevskåp, bord och bänkar. Bevakningen sker också 
utanför toaletter, utanför matsalen där det finns plats för avhängning samt i hallar för 
av- och påklädning för de yngre eleverna. Upptagningsområdet omfattar även viss 
undervisningsyta för de yngre eleverna. IMY konstaterar därför att de platser som 
bevakas är sådana där elever vistas och umgås under en stor del av den tid de 
tillbringar i skolan. Enligt IMY:s bedömning väger integritetsintresset särskilt tungt på 
platser där elever kan tänkas befinna sig under en längre tid, så som 
undervisningsytor och sittplatser i korridorer. Bevakning som sker på sådana platser i 
skolan under skoltid måste generellt betraktas som ett kännbart intrång i elevernas och 
de anställdas integritet. Detta medför att det måste finnas ett påtagligt behov av 
bevakningen.23 Bevakningens integritetskänsliga natur innebär också att det krävs 
noggranna överväganden om alternativa eller mindre integritetskänsliga 
tillvägagångssätt.  

Ändamålet förebygga och följa upp inbrott och stöld efter verksamhetstid  
Utbildningsnämnden har uppgett att den aktuella kamerabevakningen sker dygnet runt 
vilket innebär att kamerabevakning även sker när det inte pågår någon 
skolverksamhet i lokalerna. Av utredningen i ärendet framgår att det har skett 
händelser i form av inbrott och stöld efter verksamhetstid.  

När det gäller den kamerabevakning som sker efter verksamhetstid väger 
integritetsintresset mindre tungt. IMY finner inte skäl att ifrågasätta bevakningens 
laglighet med hänsyn till den problematik med inbrott och stöld som framgår av 
utredningen, under förutsättning att kamerabevakningen sker när ingen behörig person 
befinner sig i lokalerna. I ärendet har det inte utretts närmare i vilken utsträckning 
bevakningen utanför verksamhetstid kan omfatta personer, t.ex. besökare vid 
uthyrning eller lokalvårdare, som har rätt att befinna sig i lokalerna och det finns därför 
inte underlag att bedöma om sådan bevakning haft rättslig grund enligt artikel 6.1 i 
dataskyddsförordningen. IMY understryker dock vikten av att Utbildningsnämnden i 

 
21 Europeiska dataskyddsstyrelsens (EDPB) riktlinjer 3/2019 för behandling av personuppgifter genom videoenheter, 
version 2.0, antagna den 29 januari 2020, punkt 37. 
22 Skäl 38 till dataskyddsförordningen. 
23 Jfr Högsta förvaltningsdomstolens dom den 22 mars 2012 i mål nr 914-11. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

12(24) 

 

enlighet med principen om ansvarsskyldighet i artikel 5.2 gör en noggrann bedömning 
av om det finns rättslig grund för sådan bevakning. 

Ändamålet förebygga och följa upp anlagda bränder under verksamhetstid 
Av utredningen i ärendet framgår att det har skett fem fall av anlagd brand eller försök 
till brand i skolan under perioden oktober 2018 – maj 2022. Bränderna har skett på 
toaletter och i ett omklädningsrum. Endast i två fall har bränder inträffat på en plats där 
det funnits en kamera i närheten. Enligt Utbildningsnämnden har det även förekommit 
brand i skolan under läsåret 2022/2023. Utbildningsnämnden har uppgett att det som 
föranledde kamerabevakningen i skolan år 2014 var problem med anlagda bränder 
som inträffade ibland flera gånger per dag. Vidare har Utbildningsnämnden uppgett att 
det trots rastvärdars närvaro har anlagts bränder och att kameror utanför toaletter på 
högstadiet har underlättat skyndsam utredning när brand har uppstått. 

IMY konstaterar att anlagda bränder är händelser av allvarlig karaktär som kan utgöra 
hot mot liv och hälsa och kan dessutom få stora konsekvenser avseende egendom. 
De anlagda bränderna har till största del inträffat inne på toaletter där någon 
kamerabevakning inte skett men kamerabevakningen utanför toaletterna uppges ha 
underlättat utredningen av bränder. Av utredningen i ärendet framgår att händelser 
med anlagda bränder främst har skett i lokaler där högstadieelever vistas och 
Utbildningsnämnden har uppgett att kameror utanför toaletter på högstadiet har 
underlättat skyndsam utredning när brand har uppstått.  

Mot bakgrund av allvarligheten och de konsekvenser anlagda bränder i skolan kan 
orsaka, skolans historik med anlagda bränder, att rastvakters närvaro inte varit 
tillräcklig och att bränder fortsatt har anlagts anser IMY att den aktuella 
kamerabevakningen som har skett i lokaler tillhörande högstadiet med ändamål att 
förebygga och följa upp bränder i och för sig kan anses uppfylla kraven på 
nödvändighet och proportionalitet. Detta trots att områden strax utanför toaletter till sin 
karaktär är särskilt integritetskänsliga och att omfattningen av inträffade anlagda 
bränder varit relativt begränsad.    

En förutsättning för att kamerabevakningen för detta ändamål ska anses ha varit 
nödvändig är dock att kamerornas upptagningsområde varit begränsat till ett område i 
nära anslutning till toalettutrymmena och inte omfattat mer än vad som varit 
nödvändigt i förhållande till ändamålet med bevakningen i enlighet med principen om 
uppgiftsminimering enligt artikel 5.1 c i dataskyddsförordningen. IMY konstaterar att 
utredningen visar att kamerorna som varit aktuella vid utredning av brand varit riktade 
längs med korridorerna och i stort sett bevakat dessa i sin helhet och inte enbart i 
anslutning till toalettutrymmen. Utredningen visar bland annat att en av de kameror 
som har använts för utredning av en brand också bevakat ingången till lokalerna för 
skolhälsovården, vilket är en särskilt integritetskänslig plats. 

Sammantaget finner IMY, mot bakgrund av vad som framkommit i ärendet, att viss del 
av bevakningen som skett utanför toalettutrymmen i lokaler tillhörande högstadiet har 
varit nödvändig och proportionerlig för att säkerställa trygghet i skolan. Denna del av 
bevakningen omfattar ett begränsat område strax utanför dörren eller ingång till 
toalettutrymmet. För att bevakningen ska uppfylla kraven på nödvändighet och 
proportionalitet krävs att endast personer som passerar in och ut från toalettutrymmet 
bevakas. För den begränsade bevakningen utanför toaletter i lokaler tillhörande 
högstadiet bedömer IMY att Utbildningsnämndens behandling genom 
kamerabevakning haft rättslig grund enligt artikel 6.1 e i dataskyddsförordningen. 
Denna bedömning grundar sig på den utredning som presenterats i ärendet. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

13(24) 

 

Bedömningen kan bli en annan om förhållandena förändras varför det finns en 
skyldighet för Utbildningsnämnden att kontinuerligt och regelbundet ompröva om 
bevakningen är tillåten.  

Kamerabevakningen som skett utöver detta område har däremot varit mer omfattande 
än nödvändigt varför rättslig grund enligt artikel 6.1 e i dataskyddsförordningen 
saknats för den delen av bevakningen. Enligt IMY:s bedömning finns det inte heller 
någon annan rättslig grund i artikel 6.1 e som har kunnat ligga till grund för den 
kamerabevakningen. Kamerabevakningen har således skett i strid med artikel 6.1 i 
dataskyddsförordningen. 

Då behandlingen har avsett barn som genom sin skolplikt varit tvungna att befinna sig i 
skolan samt anställda i beroendeförhållande till sin arbetsgivare bedömer IMY att 
avsaknaden av rättslig grund är en sådan principiell överträdelse att 
Utbildningsnämndens behandling även har skett i strid med principen om laglighet i 
artikel 5.1 a i dataskyddsförordningen. IMY bedömer också att behandlingen har skett i 
strid med principen om uppgiftsminimering i artikel 5.1 c i dataskyddsförordningen 
eftersom den omfattat fler personuppgifter än vad som varit nödvändigt. 

Ändamålet förebygga och följa upp kränkande behandling under verksamhetstid 
Av utredningen framgår att det förekommit kränkande behandling i skolans korridorer. 
Det framgår också att kränkande behandling förekommit i alla årskurser 
(förskoleklass–årskurs 9) och att antalet incidenter inte skiljer sig åt mellan 
årskurserna i någon större omfattning.  

Enligt 6 kap. 3 § skollagen avses med kränkande behandling ett uppträdande som 
utan att vara diskriminering enligt diskrimineringslagen (2008:567) kränker ett barns 
eller en elevs värdighet. Enligt förarbetena är det som avses mobbning och liknande 
beteenden som har sin grund i att någon exempelvis är överviktig, har en viss hårfärg 
eller är en "plugghäst" etc. Kränkande behandling kan även föreligga utan att den som 
kränker anger någon specifik egenskap hos det barn eller den elev som utsätts för 
kränkningar. Att man utan verbala nedsättande omdömen över exempelvis någons 
hårfärg eller klädsel ger uttryck för sitt missnöje genom att till exempel knuffa eller 
rycka någon i håret eller sätta krokben för personen i fråga kan också utgöra 
kränkande behandling i lagens mening. Även psykiska kränkningar genom till exempel 
utfrysning omfattas av uttrycket kränkande behandling.24 

Skollagen ställer bland annat krav på att huvudmannen ska se till att det genomförs 
åtgärder för att förebygga och förhindra att barn och elever utsätts för kränkande 
behandling samt att huvudmannen skyndsamt ska utreda omständigheterna kring 
uppgivna kränkningar.25 Hur utredningen ska gå till väga beror på förhållandena i det 
enskilda fallet. I vissa situationer kan det vara tillräckligt att genom några frågor få 
händelsen klarlagd och därigenom utagerad. I sådana fall kan den aktuella 
verksamheten anses ha fullgjort sin skyldighet att utreda. En sådan enkel utredning 
kan dock bara anses tillräcklig om det framgår att händelsen varit bagatellartad. I 
andra mer komplicerade fall av kränkningar kan utredningsskyldigheten bli mer 
långtgående och omfatta fler barn eller elever samt personal.26 

IMY konstaterar att begreppet kränkande behandling är vitt och omfattar många olika 
typer av handlingar samt att svårighetsgraden på den kränkande behandlingen kan 

 
24 Prop. 2007/08:95 s. 575. 
25 6 kap. 7 och 10 §§ skollagen. 
26 Prop. 2005/06:38 s. 141. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

14(24) 

 

variera. Kränkande behandling kan utgöras av alltifrån fysiska slag och sparkar till 
verbala nedsättande ord och utfrysning. Av det underlag som Utbildningsnämnden gett 
in framgår också att de kränkningar som förekommit på Aspuddens skola varit av 
varierande slag. IMY konstaterar vidare att det finns en lagstadgad skyldighet för 
huvudmannen att arbeta förebyggande med kränkande behandling för att på så sätt 
motverka att kränkande behandling av barn och elever sker i skolan. I de fall 
kränkande behandling ändå sker varierar den utredningsskyldighet som åligger 
huvudmannen beroende på hur komplicerade fallen är.  

Som IMY konstaterat ovan är kamerabevakning i skolan en integritetsingripande 
personuppgiftsbehandling. IMY anser att kamerabevakning som en generell åtgärd 
med ändamål att förebygga och följa upp kränkande behandling inte kan anses vara 
varken proportionerlig i förhållande till ändamålet eller nödvändig för att uppfylla de 
skyldigheter som åligger huvudmannen enlig skollagen. Utbildningsnämnden har 
anfört att kamerabevakning kan användas för att enklare utreda kränkningar men har 
inte beskrivit behovet av kamerabevakning för aktuellt ändamål närmare än så. Utöver 
detta har det inte framkommit att Utbildningsnämnden har gjort några särskilda 
överväganden avseende kamerabevakningen mot bakgrund av de fall av kränkande 
behandling som skett vid Aspuddens skola. IMY bedömer därför att det 
Utbildningsnämnden anfört och vad som i övrigt framkommit i ärendet inte är tillräckligt 
för att det ska finnas ett sådant påtagligt intresse av kamerabevakning som krävs för 
att kunna motivera kamerabevakningen. IMY anser därför att kamerabevakningen som 
skett med ändamål att förebygga och följa upp kränkande behandling inte kan anses 
ha varit nödvändig och proportionerlig för att utföra den aktuella uppgiften av allmänt 
intresse.  

Utbildningsnämnden har därför saknat rättslig grund enligt artikel 6.1 e i 
dataskyddsförordningen för kamerabevakning som skett i detta ändamål. Enligt IMY:s 
bedömning finns det inte heller någon annan rättslig grund i artikel 6.1 e som har 
kunnat ligga till grund för kamerabevakningen. Kamerabevakningen har således skett i 
strid med artikel 6.1 i dataskyddsförordningen. 

IMY bedömer att kamerabevakningen även skett i strid med principen om laglighet i 
artikel 5.1 a i dataskyddsförordningen då behandlingen har avsett barn som genom sin 
skolplikt varit tvungna att befinna sig i skolan samt anställda i beroendeförhållande till 
sin arbetsgivare.  

Ändamålen förebygga och följa upp skadegörelse, stöld, intrång och annan åverkan i 
skolan under verksamhetstid 
Den sammanställning av brott och andra händelser som Utbildningsnämnden gett in i 
ärendet visar att det, under dagtid, har skett drygt 20 händelser under perioden 
oktober 2018 – maj 2022 på Aspuddens skola som utgörs av skadegörelse, stöld och 
intrång av obehöriga. Utbildningsnämnden har anfört att besök från obehöriga även 
förekommit under läsåret 2022/2023. Utbildningsnämnden har även anfört att vissa 
alternativa åtgärder har vidtagits för att komma till rätta med problematiken på 
Aspuddens skola, så som ett trygghetsteam som på olika sätt arbetar med frågor 
gällande trygghet samt närvaro av rastvärdar. Vidare har anförts att skolan har 
övervägt att låsa entrédörrarna för att förhindra intrång från obehöriga, men att man 
gjort bedömningen att elevernas behov av att röra sig fritt mellan skolbyggnaderna 
varit större än att förhindra intrång.   

Utbildningsnämnden har vidare anfört att kamerabevakningen infördes år 2014 och att 
bevakningen utökades med fler kameror under 2017. Enligt Utbildningsnämnden har 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

15(24) 

 

kamerabevakningen begränsats till de utrymmen där incidenter av allvarlig karaktär 
har skett eller sker. 

IMY konstaterar att ändamålen att förebygga och följa upp skadegörelse, stöld, intrång 
och annan åverkan i skolan i sig är berättigade ändamål och kan anses förenliga med 
uppgiften att säkerställa ett förebyggande arbete som syftar till att skapa en trygg 
skolmiljö. IMY konstaterar också att det inte är uteslutet att kamerabevakning som sker 
för dessa ändamål kan anses vara nödvändig beroende bland annat på den 
problembild som genom dokumentation kan visas i det enskilda fallet samt hur 
bevakningen i övrigt har arrangerats sett till omfattning, tid och plats.  

Som IMY ovan har konstaterat är kamerabevakning i en skola under verksamhetstid 
en integritetskänslig åtgärd och det krävs därför att det finns ett påtagligt behov för att 
bevakningen ska kunna motiveras. Detta innebär i sin tur att den 
personuppgiftsansvarige, i enlighet med principen om ansvarsskyldighet enligt artikel 
5.2 i dataskyddsförordningen, behöver göra en noggrann analys och inventering av de 
problem som kamerabevakningen syftar till att komma till rätta med. En sådan 
behovsanalys är nödvändig för att kunna bedöma hur ändamålen med 
kamerabevakningen uppnås på det minst integritetskänsliga tillvägagångssättet och 
om kamerabevakningen kan vara en nödvändig och proportionerlig åtgärd. I de fall en 
probleminventering visar att det finns en reell problembild av viss art eller omfattning 
kan sådana alternativa och mindre integritetsingripande åtgärder till exempel vara att 
begränsa omfattningen av kamerabevakningen till endast vissa specifika platser eller 
tider. Även användning av integritetsvänlig teknik, så som maskering och användning 
av endast lågupplösta bilder, är exempel på sådana åtgärder. Först om ett mindre 
integritetskänsligt tillvägagångssätt inte visat sig få avsedd effekt anser IMY att det 
skulle kunna bli aktuellt att överväga en mer ingripande eller mer omfattande 
behandling.  

IMY konstaterar att Utbildningsnämnden har vidtagit vissa alternativa åtgärder för att 
säkerställa trygghet i skolan. Det har däremot inte framkommit att 
Utbildningsnämnden, under den tid som omfattas av denna tillsyn, gjort sådana 
noggranna överväganden om alternativa och mindre integritetskänsliga åtgärder som 
krävs vid denna typ av integritetskänslig personuppgiftsbehandling. Sådana 
överväganden skulle till exempel kunnat leda till att behov av kamerabevakning inte 
ansågs föreligga längre, att andra åtgärder bedömts vara tillräckliga eller i det fall 
behov av kamerabevakning ändå ansågs föreligga, att kamerorna begränsades till de 
platser där det faktiskt var nödvändigt att bevaka för att uppnå det aktuella syftet. IMY 
konstaterar exempelvis utifrån sammanställningen av brott och andra händelser att det 
under perioden oktober 2018–maj 2022 har inträffat händelser i form av skadegörelse, 
stöld och intrång i främst två av de sex skolbyggnaderna som bevakas. Några enstaka 
händelser har skett i en tredje byggnad. I vissa av de bevakade skolbyggnaderna finns 
således inga rapporterade händelser. Vidare konstaterar IMY att de händelser som har 
inträffat varit av begränsad omfattning och allvarlighetsgrad. Det Utbildningsnämnden 
framfört och vad som i övrigt framkommit av utredningen ger inte stöd för att det skulle 
föreligga en särskilt svår problembild med brott på Aspuddens skola som kan motivera 
den kamerabevakningen.   

IMY konstaterar också att skolan valt att inte använda en mindre integritetskänslig 
åtgärd med system med låsta dörrar och inpassering för elever trots problem med 
intrång från obehöriga under verksamhetstid.  

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

16(24) 

 

Nödvändighetsrekvisitet ska också som nämnts ovan, prövas tillsammans med 
principen om uppgiftsminimering i artikel 5.1 c i dataskyddsförordningen, vilken 
föreskriver att de personuppgifter som samlas in ska vara adekvata, relevanta och inte 
för omfattande i förhållande till de ändamål för vilka de behandlas. IMY konstaterar 
mot bakgrund av vad som framkommit i ärendet att kamerabevakningen varit för 
omfattande och inneburit att fler personuppgifter samlats in än vad som varit 
nödvändigt i förhållande till de ändamål för vilka de samlats in. Kamerabevakningen 
som skett i stora delar av skolan har vidare inneburit att en stor mängd uppgifter 
dagligen samlats in utan att vara relevanta för ändamålen med bevakningen.  

IMY bedömer att kamerabevakningen, på det sätt som den har bedrivits under 
verksamhetstid, har varit mer ingripande och mer omfattande än vad som varit 
nödvändigt för att utföra den aktuella uppgiften av allmänt intresse. Bevakningen som 
skett under verksamhetstid med ändamål att förebygga och följa upp skadegörelse, 
inbrott och annat intrång eller annan åverkan i skollokalerna har därför inte uppfyllt 
dataskyddsförordningens krav på nödvändighet och proportionalitet. 
Utbildningsnämnden har därmed saknat rättslig grund för denna bevakning enligt 
artikel 6.1 e i dataskyddsförordningen. Enligt IMY:s bedömning finns det inte heller 
någon annan rättslig grund i artikel 6.1 e som har kunnat ligga till grund för 
kamerabevakningen. Kamerabevakningen har således skett i strid med artikel 6.1 i 
dataskyddsförordningen. 

IMY bedömer att kamerabevakningen även skett i strid med principen om laglighet i 
artikel 5.1 a i dataskyddsförordningen då behandlingen har avsett barn som genom sin 
skolplikt varit tvungna att befinna sig i skolan samt anställda i beroendeförhållande till 
sin arbetsgivare. IMY bedömer också att behandlingen har skett i strid med principen 
om uppgiftsminimering i artikel 5.1 c i dataskyddsförordningen.  

3.6 Upplysningsplikt och informationsskyldighet 

Den som bedriver kamerabevakning har långtgående skyldigheter att informera 
berörda personer om den pågående bevakningen. I 15 § kamerabevakningslagen 
finns ett krav på att upplysning om kamerabevakning ska lämnas genom tydlig 
skyltning eller på något annat verksamt sätt. Utöver detta ska den som är 
personuppgiftsansvarig för kamerabevakning lämna information om bevakningen och 
den personuppgiftsbehandling som bevakningen innebär enligt artiklarna 12 och 13 i 
dataskyddsförordningen. IMY ska därför bedöma om Utbildningsnämnden har levt upp 
till kraven i dessa bestämmelser avseende sin kamerabevakning. 

3.6.1 Upplysningsplikt enligt kamerabevakningslagen 
Kravet på upplysning enligt kamerabevakningslagen innebär att den som bedriver 
kamerabevakning på en plats måste upplysa om detta. Bestämmelsen avser själva 
användningen av kamerabevakningsutrustning och inte den behandling av 
personuppgifter som bevakningen innebär.27 Bestämmelsen innehåller inga krav i 
övrigt angående vilken information som ska lämnas. Upplysningsplikten får därmed 
anses vara uppfylld om den som bedriver bevakningen på ett tydligt sätt lämnar 
upplysning om att kamerabevakning sker på en viss plats. Denna upplysning ska 
lämnas genom skyltning eller på något annat verksamt sätt. 

Av utredningen i ärendet framgår att skolan, sedan kamerabevakningen påbörjades, 
har haft skyltar om kamerabevakning direkt innanför entréerna i respektive byggnad 

 
27 Prop. 2017/18:231 s. 88 f. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

17(24) 

 

och vid ingång till korridorer där trapphus leder från entréerna till korridorer där 
bevakning sker. Kamerabevakning har inte skett av område mellan yttre och inre 
entréer. Sedan oktober 2021 är skyltarna om kamerabevakning placerade på de yttre 
entrédörrarna så att de är synliga även för personer utanför byggnaden. IMY bedömer 
att Utbildningsnämnden har lämnat upplysning om bevakningen genom tydlig skyltning 
och därigenom uppfyllt upplysningskravet i 15 § kamerabevakningslagen. Nästa fråga 
är om Utbildningsnämnden har levt upp till kraven på information enligt 
dataskyddsförordningen. 

3.6.2 Informationsplikt enligt dataskyddsförordningen 

Tillämpliga bestämmelser 
I artiklarna 12–14 i dataskyddsförordningen finns bestämmelser om vilken information 
som den personuppgiftsansvarige ska lämna till den registrerade vid alla former av 
personuppgiftsbehandling, inklusive vid kamerabevakning. 

I artikel 12.1 i dataskyddsförordningen anges bland annat att den 
personuppgiftsansvarige ska vidta lämpliga åtgärder för att till den registrerade 
tillhandahålla all information som avses i artiklarna 13 och 14 i en koncis, klar och 
tydlig, begriplig och lätt tillgänglig form, med användning av klart och tydligt språk. 
Detta gäller särskilt om informationen är riktad till barn.  Vidare framgår att 
informationen ska tillhandahållas skriftligt, eller i någon annan form, inbegripet, när så 
är lämpligt, i elektronisk form. Av skäl 58 framgår att eftersom barn förtjänar särskilt 
skydd, bör all information och kommunikation som riktar sig till barn utformas på ett 
tydligt och enkelt språk som barnet lätt kan förstå. 

Artikel 13 i dataskyddsförordningen reglerar vilken information som ska lämnas när 
personuppgifterna samlas in direkt från den registrerade och artikel 14 reglerar vilken 
information som ska lämnas när personuppgifterna samlas in från någon annan än 
den registrerade.  

Europeiska dataskyddsstyrelsen (EDPB) har i sina riktlinjer gjort bedömningen att 
artikel 13, och inte artikel 14 i dataskyddsförordningen, är tillämplig vid 
personuppgiftsbehandling genom användning av kamerabevakning.28 EDPB har enligt 
artikel 70 i dataskyddförordningen till uppgift att se till att dataskyddsförordningen 
tillämpas enhetligt och ska i detta syfte bland annat besluta om riktlinjer om tolkningen 
av dataskyddsförordningen. EDPB har således en central roll för att säkerställa 
harmoniseringen av regelverket som är ett av dataskyddsförordningens två 
huvudsyften (se artikel 1 och skäl 9 och 10). Vägledningarna från EDPB utgör ett viktig 
stöd både i tillsynsmyndigheternas verksamhet och i personuppgiftsansvarigas arbete 
med att uppfylla förordningens krav. Kammarrätten i Stockholm har dock i dom den 26 
januari 2023 i mål nr 1552-22 bedömt att det inte är artikel 13 i dataskyddförordningen 
utan artikel 14 som ska vara tillämplig vid personuppgiftsbehandling genom 
kamerabevakning. IMY har överklagat domen till Högsta förvaltningsdomstolen (mål nr 
870-23) och kammarrättens dom har därmed inte vunnit laga kraft. Med hänsyn till den 
ställning som EDPB:s riktlinjer har enligt förordningen och i avvaktan på ett 
lagakraftvunnet avgörande utgår IMY i sin bedömning från EDPB:s riktlinjer och att det 
är artikel 13 i dataskyddsförordningen som ska tillämpas i ärendet.  

 
28 WP260 Riktlinjer om öppenhet enligt förordning (EU) 2016/679, antagna den 11 april 2018, punkt 26 (EDPB har 
genom ett särskilt beslut bekräftat dessa riktlinjer, se Endorsement 1/2018) och EDPB:s riktlinjer 3/2019, för 
behandling av personuppgifter genom videoenheter, version 2.0, antagna den 29 januari 2020, punkt 110–119.  

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

18(24) 

 

Enligt artikel 13.1 i dataskyddsförordningen ska den registrerade informeras om bland 
annat den personuppgiftsansvariges identitet och kontaktuppgifter, ändamålen med 
behandlingen för vilken personuppgifterna är avsedda samt den rättsliga grunden för 
behandlingen. Därutöver ska den registrerade, enligt artikel 13.2 i 
dataskyddsförordningen, bland annat informeras om den period under vilken 
personuppgifterna kommer att lagras, att det föreligger en rätt att av den 
personuppgiftsansvarige begära tillgång till och rättelse eller radering av 
personuppgifter eller begränsning av behandling som rör den registrerade eller att 
invända mot behandling samt rätten att inge klagomål till en tillsynsmyndighet.  

Av artikel 13.4 i dataskyddsförordningen framgår att punkterna 1, 2 och 3 i artikel 13 
inte ska tillämpas om och i den mån den registrerade redan förfogar över 
informationen. 

Informationen ska i princip lämnas till den registrerade innan behandlingen av den 
registrerades personuppgifter påbörjas. Mot bakgrund av att det är fråga om en stor 
mängd information som ska lämnas till den registrerade har EDPB tagit fram riktlinjer 
kring hur den personuppgiftsansvarige kan gå tillväga för att leva upp till kraven i 
artiklarna 12 och 13 i dataskyddsförordningen.29 Av dessa riktlinjer framgår att den 
personuppgiftsansvarige kan använda sig av en stegvis metod för att tillhandahålla 
den information som framgår av artikel 13 i dataskyddsförordningen. Den stegvisa 
metoden innebär att den information som är av störst vikt för den registrerade ska 
redovisas redan innan den registrerade kliver in i det bevakade området, till exempel 
på en skylt (det första informationslagret). Övrig information kan redovisas på annat 
sätt, till exempel på en webbplats eller i ett komplett informationsblad på en central 
plats som till exempel vid en informationsdisk eller i en reception (det andra 
informationslagret). Riktlinjerna från EDPB antogs i slutet av januari 2020.  

I riktlinjerna framgår att det kan variera vilken information som är av störst vikt för den 
registrerade och som därmed ska ingå i det första informationslagret, beroende på hur 
och på vilken plats bevakningen sker. Generellt sett bör det första informationslagret 
omfatta den personuppgiftsansvariges identitet och kontaktuppgifter, syftet med 
bevakningen, den registrerades rättigheter och information om behandlingens främsta 
inverkan (till exempel lagringstid, publicering av material eller överföring av material till 
tredje part).30 Det första informationslagret bör dessutom innehålla all information som 
kan vara förvånande för den registrerade, till exempel om överföring av material sker 
till tredje part eller om det är fråga om en lång lagringsperiod av det inspelade 
materialet.31 Slutligen ska det första informationslagret innehålla en hänvisning till hur 
den registrerade kan gå tillväga för att ta del av det andra informationslagret, till 
exempel genom en länk till en webbplats, en QR-kod eller ett telefonnummer som den 
registrerade kan ringa.32 

Artikel 29-gruppen, som numera ersatts av EDPB, har i riktlinjer om öppenhet enligt 
dataskyddsförordningen uppgett att personuppgiftsansvariga är skyldiga, enligt de 
särskilda öppenhetsåtgärder som ska vidtas när det gäller barn enligt artikel 12.1 (med 
stöd av skälen 38 och 58 till dataskyddsförordningen), att säkerställa att all information 
och kommunikation sker på ett klart och tydligt språk eller via ett medium som är 
lättbegripligt för barn, om de riktar sig till barn eller är medvetna om att deras varor 
eller tjänster särskilt används av barn i läs- och skrivkunnig ålder33. För att undvika 
 
29 EDPB:s riktlinjer 3/2019, punkt 110-119. 
30 EDPB:s riktlinjer 3/2019, punkt 114 och 116. 
31 EDPB:s riktlinjer 3/2019, punkt 115. 
32 EDPB:s riktlinjer 3/2019, punkt 114. 
33 WP260 Riktlinjer om öppenhet enligt förordning (EU) 2016/679, antagna den 11 april 2018, punkt 15. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

19(24) 

 

tvivel ska öppenhetsåtgärderna också få riktas till personer som har föräldraansvar för 
barn som är mycket små eller inte är läs- och skrivkunniga, eftersom sådana barn i de 
flesta fall sannolikt inte kommer att kunna förstå ens de enklaste meddelanden om 
öppenhet som ges i skriftlig eller annan form.34  

Hur Utbildningsnämnden lämnar information om bevakningen till den registrerade 
Utbildningsnämnden har i ärendet uppgett att det fram till augusti 2021 suttit skyltar i 
form av dekaler om kamerabevakning direkt innanför entréerna i respektive byggnad 
och vid ingång till korridorer där trapphus leder från entréerna till korridorer där 
bevakning sker. I augusti 2021 sattes nya kameraskyltar upp som bättre skulle uppfylla 
de krav på information som dataskyddsförordningen uppställer. I oktober 2021 
flyttades kameraskyltarna till samtliga yttre entréer till skolan där kamerabevakning 
sker. Utbildningsnämnden har i ärendet gett in bilder som visar hur de nya skyltarna 
ser ut. På skyltarna, som utgör det första lagret, informerar Utbildningsnämnden den 
registrerade om att nämnden bedriver kamerabevakning på platsen, syftet med 
bevakningen, att bildmaterial utan ljud spelas in och lagringstiden för inspelat material. 
Vidare finns information om att materialet kan komma att överlämnas till utredande 
myndighet vid brottsutredning och att den registrerade som bevakad har rätt att få 
tillgång till sina personuppgifter och begära att få dem raderade. För ytterligare 
information hänvisas till Stockholms stads webbplats. På skylten finns även 
kontaktuppgifter till den personuppgiftsansvarige och dataskyddsombud.   

På Stockholms stads webbplats, som får anses utgöra det andra lagret, har 
Utbildningsnämnden information om att kamerabevakning som sker i skolan följer av 
en rättslig förpliktelse, som utgör den lagliga grunden för behandlingen. På 
webbplatsen finns vidare information om bland annat vem man ska kontakta för det fall 
man har frågor om kamerabevakningen och att man ska vända sig till skolan eller 
dataskyddsombudet med synpunkter och klagomål samt möjligheten att lämna 
klagomål till IMY. 

Sedan läsårsstart i augusti 2021 har skolan och huvudmannen nya rutiner för att 
upplysa om kamerabevakning. De nya rutinerna innebär att rektorn vid läsårsstart 
kommunicerar användandet och syftet med kamerabevakningen till samtliga elever 
och vårdnadshavare i ett rektorsbrev. I rektorsbrevet från augusti 2021 angavs att 
kamerabevakning används på skolan som ett komplement till skolans trygghetsarbete, 
att kamerabevakningen inte sker i realtid och att händelser i form av brand och intrång 
av obehöriga i lokalerna har kunnat utredas med hjälp av material från 
kamerabevakningen. 

Vidare har lärarna i uppdrag att inför läsårsstart muntligen informera eleverna om 
kamerabevakningen. För vårdnadshavare finns även information om skolans 
kamerabevakning att tillgå på Skolplattformens startsida. Den information som ges på 
Skolplattformens startsida utgörs av en bild på skylten om kamerabevakning (första 
lagret). Aspuddens skola har sedan augusti 2021 fortsatt att löpande informera om 
kamerabevakningen och dess syfte till elever, vårdnadshavare och personal.  

Utbildningsnämnden har uppgett att de nya rutinerna tillkommit med anledning av 
IMY:s granskning av skolans kamerabevakning. Tidigare fanns inga tydliga rutiner för 
att upplysa om kamerabevakningen som sker i skolan. Användningen av 
kamerabevakning har inte kommunicerats till vårdnadshavare i rektorsbrev eller via 

 
34 WP260 Riktlinjer om öppenhet enligt förordning (EU) 2016/679, antagna den 11 april 2018, punkt 15. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

20(24) 

 

information på Skolplattformen innan läsårstart i augusti 2021. Lärarna har inte heller 
getts i uppdrag att informera eleverna om kamerabevakningen före augusti 2021.  

IMY:s bedömning 
Barns personuppgifter förtjänar särskilt skydd eftersom barn kan vara mindre 
medvetna om berörda risker, följder och skyddsåtgärder samt om sina rättigheter när 
det gäller behandling av personuppgifter. Kamerabevakningen innebär en 
integritetskänslig personuppgiftsbehandling. Det krävs därför särskilda åtgärder för att 
informera elever och vårdnadshavare om personuppgiftsbehandlingen. Utöver 
informationen som Utbildningsnämnden gett de registrerade i form av skyltar (första 
lagret) och informationen på Stockholms stads webbsida (andra lagret) konstaterar 
IMY att Aspuddens skola sedan augusti 2021 också vidtar flera insatser för att särskilt 
informera elever och vårdnadshavare. Mot bakgrund av skolans verksamhet och att 
merparten av de registrerade är barn, anser IMY att de insatser som vidtagits sedan 
augusti 2021 utgör ett viktigt komplement till övrig information som ges.  

IMY konstaterar att Utbildningsnämnden sedan augusti 2021 lämnar merparten av den 
information som ska lämnas enligt artikel 13 i dataskyddsförordningen i antingen det 
första eller andra informationslagret. 

I fråga om information om den rättsliga grund som personuppgiftsbehandlingen stödjer 
sig på (artikel 13.1 c) framgår av det andra informationslagret att kamerabevakning i 
skolan följer av en rättslig förpliktelse i skollagen som uppställer krav på att skolmiljön 
präglas av trygghet. Det framgår inte av informationen vilken bestämmelse i skollagen 
som utgör den rättsliga förpliktelsen. IMY konstaterar att felaktig information om rättslig 
grund för behandlingen kan få konsekvenser för de registrerade. Exempelvis gäller 
rätten att göra invändningar mot behandlingen enligt artikel 21 i 
dataskyddsförordningen bara vid behandling som grundar sig på artikel 6.1 e eller f i 
dataskyddsförordningen och inte när behandlingen sker med stöd av en rättslig 
förpliktelse enligt artikel 6.1 c. Den felaktigt angivna rättsliga grunden för behandlingen 
får således konsekvenser för registrerades möjligheter att invända mot behandlingen. 
Sammanfattningsvis konstaterar IMY att den felaktigt angivna rättsliga grunden utgör 
en brist i förhållande till artikel 13.1 c i dataskyddsförordningen. 

IMY konstaterar vidare att det i såväl det första som i det andra informationslagret 
saknas information om de registrerades rätt att begära begränsning av behandling 
samt information om rätten att invända mot behandling. Det är information som den 
personuppgiftsansvariga enligt artikel 13.2 i dataskyddsförordningen ska lämna till den 
registrerade för att säkerställa rättvis och transparent behandling. IMY bedömer mot 
denna bakgrund att avsaknaden av information om de registrerades rätt att begära 
begränsning av behandling samt information om rätten att invända mot behandling 
utgör en brist i förhållande till artikel 13.2 b i dataskyddsförordningen. 
Sammanfattningsvis bedömer IMY att de brister som konstaterats ovan innebär att 
Utbildningsnämnden under perioden 25 maj 2018 till 3 oktober 2023 har överträtt 
artikel 13 i dataskyddsförordningen genom att ge felaktig information om den rättsliga 
grund som personuppgiftsbehandlingen stödjer sig på samt att det saknats information 
om de registrerades rätt att begära begränsning av behandling och invända mot 
behandling.35 

 
35 Med anledning av att frågan om det är artikel 13 eller 14 som ska tillämpas vid kamerabevakning är föremål för 
domstolsprövning (Högsta förvaltningsdomstolens mål nr 870-23) vill IMY framhålla att artikel 14 ställer upp 
motsvarade krav som artikel 13 i fråga om information om rättslig grund och registrerades rättigheter. 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

21(24) 

 

3.7 Val av ingripande 

3.7.1 Tillämpliga bestämmelser  
IMY har vid överträdelser av dataskyddsförordningen ett antal korrigerande 
befogenheter, bland annat reprimand, föreläggande och sanktionsavgifter. Det följer av 
artikel 58.2 a–j i dataskyddsförordningen.  

IMY ska påföra sanktionsavgifter utöver eller i stället för andra korrigerande åtgärder 
som avses i artikel 58.2 i dataskyddsförordningen, beroende på omständigheterna i 
varje enskilt fall.  

Enligt artikel 83.7 i dataskyddsförordningen får det i nationell rätt föreskrivas att 
myndigheter kan påföras administrativa sanktionsavgifter. Enligt 6 kap. 2 § 
dataskyddslagen kan sanktionsavgifter tas ut av myndigheter. Då ska artikel 83.1, 83.2 
och 83.3 i dataskyddsförordningen tillämpas. Sanktionsavgiften ska bestämmas till 
högst 5 000 000 kronor vid överträdelser som avses i artikel 83.4 i 
dataskyddsförordningen och till högst 10 000 000 kronor vid överträdelser som avses i 
artikel 83.5 och 83.6 i dataskyddsförordningen.  

Om en personuppgiftsansvarig eller ett personuppgiftsbiträde, med avseende på en 
och samma eller sammankopplade uppgiftsbehandlingar, uppsåtligen eller av 
oaktsamhet överträder flera av bestämmelserna i dataskyddsförordningen får den 
administrativa sanktionsavgiftens totala belopp inte överstiga det belopp som fastställs 
för den allvarligaste överträdelsen. Det framgår av artikel 83.3 i 
dataskyddsförordningen.  

Varje tillsynsmyndighet ska säkerställa att påförandet av administrativa 
sanktionsavgifter i varje enskilt fall är effektivt, proportionellt och avskräckande. Det 
anges i artikel 83.1 i dataskyddsförordningen.  

I artikel 83.2 i dataskyddsförordningen anges de faktorer som ska beaktas vid 
bedömningen av om en administrativ sanktionsavgift ska påföras, men också vad som 
ska påverka sanktionsavgiftens storlek.  

Om det är fråga om en mindre överträdelse får tillsynsmyndigheten, enligt skäl 148 i 
dataskyddsförordningen, utfärda en reprimand i stället för att påföra en sanktionsavgift. 

3.7.2 Ska sanktionsavgift påföras? 
IMY har vid den granskning som myndigheten gjort av Utbildningsnämndens 
kamerabevakning vid Aspuddens skola funnit att Utbildningsnämnden saknat rättslig 
grund för personuppgiftsbehandling genom kamerabevakning som skett under 
verksamhetstid, med undantag för kamerabevakning med ändamålet att förebygga 
och följa upp anlagda bränder, som skett utanför dörren eller ingång till 
toalettutrymmen i lokaler tillhörande högstadiet och som inneburit att endast personer 
som passerar in och ut bevakas. Utbildningsnämnden har i och med det överträtt 
artiklarna 6.1 och 5.1 a och c i dataskyddsförordningen. IMY bedömer att 
överträdelserna avser en och samma uppgiftsbehandling.  

Överträdelserna har av de skäl som utvecklas nedan utgjort ingripande intrång i 
elevers och anställdas integritet och inneburit risker för de berördas rätt att utöva sina 
rättigheter. IMY:s bedömning är därför att det inte är fråga om mindre överträdelser i 
den mening som avses i skäl 148 till dataskyddsförordningen. Överträdelserna ska 
därför leda till en administrativ sanktionsavgift.  

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

22(24) 

 

Utbildningsnämnden har vidare överträtt artikel 13 i dataskyddsförordningen genom att 
ge felaktig information om den rättsliga grund som personuppgiftsbehandlingen stödjer 
sig på samt genom att inte ge information om de registrerades rättigheter att begära 
begränsning av behandling och att invända mot behandlingen. IMY konstaterar att 
denna överträdelse till stor del utgör en konsekvens av Utbildningsnämndens felaktiga 
bedömning av den rättsliga grunden för behandlingen. Det finns därför inte skäl att 
utfärda en sanktionsavgift för denna överträdelse. Enligt IMY är ett föreläggande att 
vidta rättelse en tillräcklig åtgärd i förhållande till bristerna enligt artikel 13 (se vidare 
nedan).  

3.7.3 Bestämmande av sanktionsavgiften  
Överträdelser av artiklarna 5 och 6 omfattas av artikel 83.5 i dataskyddsförordningen. 
Det maximala beloppet för sanktionsavgiften är därför, enligt 6 kap. 2 § andra stycket 
dataskyddslagen, 10 000 000 kr.  

När det gäller bedömningen av överträdelsernas allvarlighetsgrad finns det till en 
början faktorer som medför att det finns skäl att se allvarligare på överträdelserna. 
Personuppgiftsbehandlingen har avsett kamerabevakning av barn och anställda vid 
skolan i deras vardagliga miljö där de spenderar en stor del av sin vardag. 
Personuppgiftsbehandlingen har omfattat barns personuppgifter, vilka är särskilt 
skyddsvärda. Bevakningen har skett på en arbetsplats där de anställda är i 
beroendeförhållande till sin arbetsgivare. Såväl barnen som de anställda har varit 
skyldiga att befinna sig på platsen och har således inte haft någon möjlighet att undgå 
bevakningen. Kamerabevakning som sker på skolor ger upphov till särskilda 
integritetsrisker. Den kan exempelvis möjliggöra kartläggning av personalens 
arbetsinsatser eller personalens och elevernas vanor i övrigt. En anställd förväntar sig 
inte heller i de flesta fall att bli övervakad av sin arbetsgivare på sin arbetsplats. 
Kamerabevakningen har skett kontinuerligt med bildinspelning utan laglig grund i 
omfattande delar av skolan, inklusive ytor där elever kan sitta ned för att studera och 
utanför skolhälsan. Kamerabevakningen har pågått under en lång tid. Överträdelserna 
har därmed påverkat ett relativt stort antal registrerade, majoriteten av dem barn, 
under en längre tid och sammantaget avsett ett stort antal personuppgifter.  

IMY konstaterar samtidigt att det finns faktorer som talar i motsatt riktning. 
Utbildningsnämnden har vidtagit åtgärderna som ett led i att utföra den lagstadgade 
uppgiften av allmänt intresse, att skapa trygghet och studiero i skolan. 
Kamerabevakningen har haft till syfte att säkerställa en trygg skolmiljö för de elever 
som omfattas av den. Bevakningen har vidare skett på platser dit allmänheten inte har 
tillträde vilket innebär att en avgränsad krets av personer har drabbats.  

IMY bedömer att det saknas ytterligare försvårande eller förmildrande omständigheter 
som påverkar sanktionsavgiftens storlek.  

Vid en samlad bedömning av nämnda omständigheter och mot bakgrund av att den 
administrativa sanktionsavgiften ska vara effektiv, proportionerlig och avskräckande i 
det nu aktuella fallet bestämmer IMY den administrativa sanktionsavgiften för 
Utbildningsnämnden till 800 000 kr.  

3.7.4 Föreläggande 
Eftersom bevakningen, såvitt framgår av utredningen, fortfarande är pågående är det 
angeläget att Utbildningsnämnden upphör med den bevakning som inte är tillåten. Det 
finns därför skäl att med stöd av artikel 58.2 d i dataskyddsförordningen förelägga 
Utbildningsnämnden att under verksamhetstid upphöra med kamerabevakning på 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

23(24) 

 

Aspuddens skola med undantag för den kamerabevakning som sker, med ändamålet 
att förebygga och följa upp anlagda bränder, utanför dörren eller ingång till 
toalettutrymmen i lokaler tillhörande högstadiet och som innebär att endast personer 
som passerar in och ut bevakas.  

Det är enligt IMY också angeläget att Utbildningsnämnden vidtar åtgärder för att 
säkerställa att de registrerade får korrekt och fullständig information avseende den 
personuppgiftsbehandling genom kamerabevakning som sker vid Aspuddens skola. 
Det finns därför skäl att med stöd av artikel 58.2 d i dataskyddsförordningen förelägga 
Utbildningsnämnden att vidta åtgärder för att säkerställa att det i det andra 
informationslagret på Stockholms stads webbplats finns uppgift om korrekt rättslig 
grund för behandlingen samt information om de rättigheter som avses i artikel 13.2 b i 
dataskyddsförordningen.  

Åtgärderna ska ha vidtagits senast fyra veckor efter att detta beslut vunnit laga kraft.  

______________________________ 

Detta beslut har fattats av vikarierande generaldirektören Karin Lönnheden efter 
föredragning av juristerna Sarah Bodlander och Måns Lysén. Vid den slutliga 
handläggningen har även rättschefen David Törngren och enhetschefen Jenny Bård 
medverkat. 

Karin Lönnheden, 2023-10-03   (Det här är en elektronisk signatur) 

 
 
 
Bilaga 
Information om betalning av sanktionsavgift 

Kopia till 
Dataskyddsombud, Utbildningsnämnden Stockholms Stad  

 

Integritetsskyddsmyndigheten 
 

Diarienummer: DI-2021-5774 
Datum: 2023-10-03 
 

24(24) 

 

4. Hur man överklagar  

Om ni vill överklaga beslutet ska ni skriva till Integritetsskyddsmyndigheten. Ange i 
skrivelsen vilket beslut ni överklagar och den ändring som ni begär. Överklagandet ska 
ha kommit in till Integritetsskyddsmyndigheten senast tre veckor från den dag beslutet 
meddelades. Om överklagandet har kommit in i rätt tid sänder 
Integritetsskyddsmyndigheten det vidare till Förvaltningsrätten i Stockholm för 
prövning.  

Ni kan e-posta överklagandet till Integritetsskyddsmyndigheten om det inte innehåller 
några integritetskänsliga personuppgifter eller uppgifter som kan omfattas av 
sekretess. Myndighetens kontaktuppgifter framgår av beslutets första sida.  

