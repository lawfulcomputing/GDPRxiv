1(23)

MedHelp AB
Marieviksgatan 19
117 43 Stockholm
 

Diarienummer:
DI-2019-3375

Ert diarienummer:

Datum:
2021-06-07

Beslut efter tillsyn enligt 
dataskyddsförordningen mot 
MedHelp AB

Innehåll
Integritetsskyddsmyndighetens beslut............................................................................ 2
Bakgrund......................................................................................................................... 3
Motivering av beslutet..................................................................................................... 3
Rättslig bakgrund................................................................................................. 3
Nationella regler om hälso- och sjukvård.................................................. 3
Personuppgiftsansvar och personuppgiftsbiträde..................................... 4
Grundläggande principer och rättslig grund.............................................. 4
Registrerades rätt till information.............................................................. 5
Säkerhet i samband med behandlingen.................................................... 5
MedHelps personuppgiftsansvar......................................................................... 6
Ansvaret för behandling av personuppgifter om vårdsökande som MediCall 
utfört..................................................................................................................... 6
MedHelps uppgifter i tillsynsärendet......................................................... 6
MediCalls uppgifter i incidentanmälan...................................................... 7
IMY:s bedömning...................................................................................... 7
Ansvaret för personuppgiftsincidenten i lagringsservern Voice NAS................. 10
Uppgifter från MedHelp, Medicall och Voice i incidentanmälningarna.... 10
Uppgifter från Voice i tillsynsärendet DI-2019-2488................................ 11
MedHelps uppgifter i tillsynsärendet....................................................... 11
IMY:s bedömning.................................................................................... 12
Skyldigheten att lämna information till vårdsökande.......................................... 15
IMY:s bedömning.................................................................................... 15
Ansvaret för säkerhetskopiering........................................................................ 17
IMY:s bedömning.................................................................................... 17
Val av ingripande.......................................................................................................... 18

Postadress:
Box 8114
104 20 Stockholm
Webbplats:
www.imy.se
E-post:
imy@imy.se
Telefon:
08-657 61 00

Integritetsskyddsmyndigheten

Diarienummer: DI-2019-3375
Datum: 2021-06-07

2(23)

Möjliga ingripandeåtgärder................................................................................ 18
Sanktionsavgift ska påföras............................................................................... 18
Fastställande av sanktionsavgiftens storlek....................................................... 19
Generella bestämmelser......................................................................... 19
Sanktionsavgift för respektive överträdelse............................................ 20
Förelägganden................................................................................................... 22
Hur man överklagar...................................................................................................... 23

Integritetsskyddsmyndighetens beslut

I egenskap av personuppgiftsansvarig vårdgivare enligt 2 kap. 6 § patientdatalagen 
(2008:355), PDL, har MedHelp AB (MedHelp) behandlat personuppgifter om 
vårdsökande i strid med dataskyddsförordningen1 på följande sätt.

a) Medhelp har under tiden den 25 maj 2018 till den 31 augusti 2019 genom att 

lämna ut personuppgifter till det thailändska bolaget MediCall och låta 
MediCall samla in personuppgifter behandlat personuppgifter i strid med 
artiklarna 5.1 a, 6 och 9.1 i dataskyddsförordningen.
  

b) Medhelp har från okänt datum fram till den 18 februari 2019 i lagringsservern 
Voice NAS exponerat personuppgifter i ljudfiler med inspelade telefonsamtal 
till 11772 mot internet utan skydd mot obehörigt röjande av eller obehörig 
åtkomst till personuppgifterna. MedHelp har därigenom i strid med artiklarna 
5.1 f och 32.1 i dataskyddsförordningen underlåtit att vidta lämpliga tekniska 
och organisatoriska åtgärder för att säkerställa en lämplig säkerhetsnivå för 
uppgifterna. 

c) Medhelp har vid tiden för inspektionen den 20 mars 2019, utöver ett 

talsvarsmeddelande att samtalet spelas in i patientsäkerhets- och 
kvalitetssyfte, inte informerat vårdsökande om bolagets 
personuppgiftsbehandling i samband med insamlingen av personuppgifter vid 
telefonsamtal till 1177. MedHelp har därigenom behandlat personuppgifter i 
strid med artiklarna 5.1 a och 13 i dataskyddsförordningen. 

d) Medhelp har vid tiden för inspektionen den 20 mars 2019 inte 

säkerhetskopierat ljudfiler med inspelade samtal till 1177 som besvarats av 
MedHelps sjuksköterskor inom MedHelps telefoniplattform. MedHelp har 
därigenom behandlat personuppgifter i strid med artiklarna 5.1 f och 32.1 i 
dataskyddsförordningen.

Integritetsskyddsmyndigheten (IMY) beslutar med stöd av artiklarna 58.2 och 83 i 
dataskyddsförordningen att MedHelp ska betala en administrativ sanktionsavgift på 
12 000 000 (tolv miljoner) kronor för överträdelserna enligt följande. 3 000 000 (tre 

1 EUROPAPARLAMENTETS OCH RÅDETS FÖRORDNING (EU) 2016/679 av den 27 april 2016 om skydd för 
fysiska personer med avseende på behandling av personuppgifter och om det fria flödet av sådana uppgifter och om 
upphävande av direktiv 95/46/EG (allmän dataskyddsförordning).
2 På webbplatsen 1177.se anges ”Ring telefonnummer 1177 för sjukvårdsrådgivning dygnet runt.”.

Integritetsskyddsmyndigheten

Diarienummer: DI-2019-3375
Datum: 2021-06-07

3(23)

miljoner) kronor avser punkten a), 8 000 000 (åtta miljoner) kronor avser punkten b), 
500 000 (femhundra tusen) kronor avser punkten c) och 500 000 (femhundra tusen) 
kronor avser punkten d). 

IMY förelägger enligt artikel 58.2 d i dataskyddsförordningen MedHelp att snarast och 
senast två månader efter det att beslutet vunnit laga kraft vidta följande åtgärder. 

1) Informera vårdsökande som ringer 1177 om MedHelps behandling av 
personuppgifter enligt artikel 13 i dataskyddsförordningen och 8 kap. 6 § PDL.

2) Beträffande ljudfiler med inspelade samtal till 1177, som besvaras av MedHelps 
sjuksköterskor inom MedHelps telefoniplattform, genomföra säkerhetskopiering med 
en fastställd periodicitet och förvara säkerhetskopiorna på ett säkert sätt väl skilda från 
originaluppgifterna enligt 3 kap. 12 § HSLF-FS 2016:40 samt besluta om hur länge 
säkerhetskopiorna ska sparas och hur ofta återläsningstester av kopiorna ska göras 
enligt 3 kap. 13 § HSLF-FS 2016:40.  
Bakgrund

Computer Sweden publicerade den 18 februari 2019 en artikel med rubriken ”2,7 
miljoner inspelade samtal till 1177 Vårdguiden helt oskyddade på internet”. I artikeln 
uppges bland annat att ”På en öppen webbserver, helt utan lösenordsskydd eller 
annan säkerhet, har vi hittat 2,7 miljoner inspelade samtal till rådgivningsnumret 1177.” 

IMY inledde tillsyn mot MedHelp och genomförde en inspektion hos MedHelp den 20 
mars 2019 för att kontrollera hur MedHelp behandlade personuppgifter inom ramen för 
1177. 

IMY inledde även tillsyn mot Voice Integrate Nordic AB (Voice) och Inera AB. Det 
framkom att tre regioner anlitade dels MedHelp som vårdgivare när vårdsökande 
ringer 1177 för sjukvårdsrådgivning och dels Inera AB för att koppla fram samtalen till 
MedHelp. IMY inledde därför tillsyn mot Hälso- och sjukvårdsnämnden Region 
Stockholm, Regionstyrelsen Region Sörmland och Regionstyrelsen Region Värmland. 
Motivering av beslutet
Rättslig bakgrund 

Nationella regler om hälso- och sjukvård
Hälso- och sjukvårdens uppdrag regleras i bland annat hälso- och sjukvårdslagen 
(2017:30), HSL.

Åtgärder för att medicinskt förebygga, utreda och behandla sjukdomar och skador 
definieras som hälso- och sjukvård, 2 kap. 1 § HSL. Med huvudman avses den region 
eller den kommun som enligt lagen ansvarar för att erbjuda hälso- och sjukvård till 
befolkningen i regionen eller kommunen. Inom en huvudmans geografiska område kan 
en eller flera vårdgivare bedriva verksamhet, 2 kap. 2 § HSL. Med vårdgivare avses 
statlig myndighet, region, kommun, annan juridisk person eller enskild näringsidkare 
som bedriver hälso- och sjukvårdsverksamhet, 2 kap. 3 § HSL. Regioner och 
kommuner får med bibehållet huvudmannaskap sluta avtal med någon annan om att 
utföra de uppgifter som landstinget eller kommunen ansvarar för, 15 kap. 1 § HSL. 
Den som har ett författningsreglerat ansvar för att vård ges betecknas huvudman. 

Integritetsskyddsmyndigheten

Diarienummer: DI-2019-3375
Datum: 2021-06-07

4(23)

Ansvaret innebär inte en skyldighet att själv bedriva verksamheten, utan driften kan 
ligga på någon annan som då betecknas vårdgivare (prop. 1981/82:97 s. 33 f.). Det 
offentliga ansvaret som huvudman innebär inte bestämmanderätt över vårdgivarens 
dagliga verksamhet och det fråntar inte heller vårdgivaren ansvaret som följer med 
rollen som vårdgivare (prop. 2016/17:43 s. 86). 

Den som tillhör eller har tillhört hälso- och sjukvårdspersonalen inom den enskilda 
hälso- och sjukvården får enligt 6 kap. 12–15 §§ patientsäkerhetslagen (2010:659), 
(PSL) inte obehörigen röja vad han eller hon i sin verksamhet har fått veta om en 
enskilds hälsotillstånd eller andra personliga förhållanden. För det allmännas 
verksamhet gäller offentlighets- och sekretesslagen (2009:400) OSL.

Personuppgiftsansvar och personuppgiftsbiträde
Med personuppgiftsansvarig avses, enligt artikel 4.7 i dataskyddsförordningen, en 
fysisk eller juridisk person, offentlig myndighet, institution eller annat organ som 
ensamt eller tillsammans med andra bestämmer ändamålen och medlen för 
behandlingen av personuppgifter. Om ändamålen och medlen för behandlingen 
bestäms av unionsrätten eller medlemsstaternas nationella rätt kan den 
personuppgiftsansvarige eller de särskilda kriterierna för hur denne ska utses 
föreskrivas i unionsrätten eller i medlemsstaternas nationella rätt. 

Enligt 2 kap. 6 § PDL är en vårdgivare personuppgiftsansvarig för den behandling av 
personuppgifter som vårdgivaren utför i samband med individinriktad vård i sin 
verksamhet, exempelvis vad gäller skyldigheten att föra patientjournal. 

Enligt artikel 24 i dataskyddsförordningen ska den personuppgiftsansvarige med 
beaktande av behandlingens art, omfattning, sammanhang och ändamål, samt 
riskerna, genomföra lämpliga tekniska och organisatoriska åtgärder för att säkerställa 
– och kunna visa – att behandlingen utförs i enlighet med dataskyddsförordningen. 

Med personuppgiftsbiträde avses, enligt artikel 4.8 i dataskyddsförordningen, en fysisk 
eller juridisk person, offentlig myndighet, institution eller annat organ som behandlar 
personuppgifter för den personuppgiftsansvariges räkning. Personuppgiftsbiträdet får 
enligt artikel 29 i dataskyddsförordningen endast behandla personuppgifter på den 
personuppgiftsansvariges instruktion. 

Grundläggande principer och rättslig grund
Personuppgifter ska enligt artikel 5.1 a i dataskyddsförordningen behandlas på ett 
lagligt, korrekt och öppet sätt i förhållande till den registrerade (principen om laglighet, 
korrekthet och öppenhet). Enligt artikel 5.1 f ska personuppgifter behandlas på ett sätt 
som säkerställer lämplig säkerhet för personuppgifterna, inbegripet skydd mot 
obehörig eller otillåten behandling och mot förlust, förstöring eller skada genom 
olyckshändelse, med användning av lämpliga tekniska eller organisatoriska åtgärder 
(principen om integritet och konfidentialitet). Personuppgiftsansvariga ska enligt artikel 
5.2 ansvara för och kunna visa att principerna i artikel 5.1 efterlevs (principen om 
ansvarsskyldighet). 

För att en behandling av personuppgifter ska vara laglig krävs att den har stöd i någon 
av de rättsliga grunder som anges i artikel 6.1 i dataskyddsförordningen. Vid 
behandling för hälso- och sjukvårdsändamål är det främst artikel 6.1 c (rättslig 
förpliktelse) eller 6.1.e (allmänt intresse eller myndighetsutövning) som kan vara 
tillämpliga. Enligt artikel 6.3 ska den grund för behandlingen som anges i artikel 6.1 c 
och e fastställas i enlighet med unionsrätten eller en medlemsstats nationella rätt som 

Integritetsskyddsmyndigheten

Diarienummer: DI-2019-3375
Datum: 2021-06-07

5(23)

den personuppgiftsansvarige omfattas av. Det innebär att om en vårdgivares 
behandling av personuppgifter är nödvändig för att fullgöra en rättslig förpliktelse eller 
utföra en uppgift av allmänt intresse så krävs för att behandlingen ska vara laglig att 
den rättsliga förpliktelsen eller uppgiften av allmänt intresse regleras i nationell rätt 
(eller i unionsrätten). 

För verksamhet enligt bland annat HSL finns kompletterande 
dataskyddsbestämmelser främst i PDL och i HSLF-FS 2016:40, som bland annat 
innehåller regler om informationssäkerhet och om fysiskt skydd av informationssystem.

Enligt 1 kap. 2 § PDL ska informationshantering inom hälso- och sjukvården vara 
organiserad så att den tillgodoser patientsäkerhet och god kvalitet samt främjar 
kostnadseffektivitet. Personuppgifter ska utformas och i övrigt behandlas så att 
patienters och övriga registrerades integritet respekteras. Dokumenterade 
personuppgifter ska hanteras och förvaras så att obehöriga inte får tillgång till dem. 

Uppgifter om hälsa utgör så kallade känsliga personuppgifter. Det är förbjudet att 
behandla sådana personuppgifter enligt artikel 9.1 i dataskyddsförordningen, såvida 
behandlingen inte omfattas av något av undantagen i artikel 9.2. 

Registrerades rätt till information
Personuppgiftsansvarigas skyldighet att självmant tillhandahålla registrerade 
information om behandlingen av personuppgifterna framgår av artiklarna 13 och 14 i 
dataskyddsförordningen. Det är förhållandevis omfattande upplysningar som ska 
lämnas till de registrerade. Utöver vad som framgår av artiklarna 13 och 14 ska den 
vårdgivare som är personuppgiftsansvarig enligt 2 kap. 6 § PDL lämna ytterligare 
information enligt 8 kap. 6 § PDL till den registrerade. Informationen enligt 8 kap. 6 § 
PDL ska omfatta bland annat vad som gäller i fråga om sökbegrepp, direktåtkomst och 
utlämnande av uppgifter på medium för automatiserad behandling. 

Säkerhet i samband med behandlingen
Enligt artikel 32.1 i dataskyddsförordningen ska både den personuppgiftsansvarige 
och personuppgiftsbiträdet vidta lämpliga tekniska och organisatoriska åtgärder för att 
säkerställa en lämplig säkerhetsnivå till skydd för de uppgifter som behandlas. Vid 
bedömningen av vilka tekniska och organisatoriska åtgärder som är lämpliga ska den 
personuppgiftsansvarige och personuppgiftsbiträdet beakta den senaste utvecklingen, 
genomförandekostnaderna och behandlingens art, omfattning, sammanhang och 
ändamål samt riskerna för fysiska personers rättigheter och friheter. Enligt artikel 32.1 
omfattar lämpliga skyddsåtgärder, när det är lämpligt, a) pseudonymisering och 
kryptering av personuppgifter, b) förmågan att fortlöpande säkerställa konfidentialitet, 
integritet, tillgänglighet och motståndskraft hos behandlingssystemen och -tjänsterna, 
c) förmågan att återställa tillgängligheten och tillgången till personuppgifter i rimlig tid 
vid en fysisk eller teknisk incident, och d) ett förfarande för att regelbundet testa, 
undersöka och utvärdera effektiviteten hos de tekniska och organisatoriska åtgärder 
som ska säkerställa behandlingens säkerhet.

Enligt artikel 32.2 i dataskyddsförordningen ska vid bedömningen av lämplig 
säkerhetsnivå särskild hänsyn tas till de risker som behandlingen medför, i synnerhet 
för oavsiktlig eller olaglig förstöring, förlust eller ändring eller till obehörigt röjande av 
eller obehörig åtkomst till de personuppgifter som överförts, lagrats eller på annat sätt 
behandlats. 

Integritetsskyddsmyndigheten

Diarienummer: DI-2019-3375
Datum: 2021-06-07

6(23)

Socialstyrelsen har i HSLF-FS 2016:40 med stöd av 3 § patientdataförordningen 
(2008:360) och efter samråd med IMY meddelat föreskrifter som behövs för 
verkställigheten av PDL i fråga om säkerhetsåtgärder vid helt eller delvis 
automatiserad behandling av personuppgifter. En personuppgiftsansvarig vårdgivare 
ska enligt 3 kap. 12 § HSLF-FS 2016:40 säkerställa att personuppgifter som 
behandlas i informationssystem säkerhetskopieras med en fastställd periodicitet och 
att säkerhetskopiorna förvaras på ett säkert sätt, väl åtskilda från originaluppgifterna. 
Förskriften preciserar i 3 kap. 12 § således en säkerhetsåtgärd som ska vidtas av 
personuppgiftsansvariga. Vårdgivaren ska enligt 3 kap. 13 § besluta om hur länge 
säkerhetskopiorna ska sparas och hur ofta återläsningstester av kopiorna ska göras.

MedHelps personuppgiftsansvar

Av MedHelps anmälan av en personuppgiftsincident den 20 februari 2019 (IMY:s 
ärende PUI-2019-689) framgår att MedHelp uppger sig vara personuppgiftsansvarig 
såvitt avser behandling av känsliga personuppgifter i form av ljudfiler som har 
exponerats mot internet utan några skyddsmekanismer. 

I detta tillsynsärende uppger MedHelp att bolaget är vårdgivare enligt definitionen i 1 
kap. 3 § PDL och därmed personuppgiftsansvarig enligt 2 kap. 6 § samma lag för de 
personuppgifter som bolaget behandlar när enskilda ringer 1177. Bolaget uppger 
vidare att, som ett komplement till journalanteckningarna, sparas samtalen genom att 
spelas in och lagras. Dessa inspelningar är en del av vårddokumentationen. MedHelp 
anser sig vara personuppgiftsansvarig för de filer som lagrats på servern hos Voice för 
MediCalls räkning. Då samtalen inte kunde lagras hos Voice längre fördes de över till 
MedHelps servrar.

IMY delar MedHelps uppfattning att MedHelp är personuppgiftsansvarig vårdgivare 
enligt 2 kap. 6 PDL och att MedHelp för den individinriktade vård som sker i samband 
med att enskilda ringer 1177 får behandla personuppgifter för ändamål som rör 
vårddokumentation, exempelvis genom inspelning av samtal till 1177.

Ansvaret för behandling av personuppgifter om vårdsökande 
som MediCall utfört 

MedHelps uppgifter i tillsynsärendet
Beträffande MediCalls roll vid sjukvårdsrådgivning via telefon har MedHelp bland 
annat uppgett följande.

MedHelp har anlitat MediCall som underleverantör för sjukvårdsrådgivning via telefon 
när enskilda ringer 1177. MediCall är ett thailändskt bolag med verksamhet i Thailand. 
MedHelp mottar cirka 3 miljoner samtal per år inom ramen för 1177. 20 procent av 
trafiken går till MediCall och resten till MedHelp. Alla sjuksköterskor har svensk 
sjuksköterskelegitimation och uppfyller kraven i avtalen med regionerna. 
Sjuksköterskorna som jobbar för MediCall är anställda av MediCall. Sjuksköterskor 
hos både MedHelp och MediCall för anteckningar i MedHelps journalsystem Princess 
och det sker inspelning av telefonsamtalen till 1177. 

MedHelp är ansvarig vårdgivare. Vårdgivare och patient befinner sig i Sverige när 
vården ges. MediCall är journalföringspliktigt. För att spela in samtalen används 
intresseavvägning som rättslig grund. 

Integritetsskyddsmyndigheten

Diarienummer: DI-2019-3375
Datum: 2021-06-07

7(23)

MedHelp ingick den 15 oktober 2012 ett avtal med MediCall avseende 
sjukvårdsrådgivning och i samband med det slöts ett personuppgiftsbiträdesavtal. 
Parterna ingick den 1 oktober 2016 ett tilläggsavtal och ett nytt avtal benämnt ”Avtal 
avseende sjukvårdsrådgivningstjänster på telefon”. Ett tilläggsavtal till detta avtal 
upprättades och undertecknades den 1–2 mars 2019. I bilaga 4 till tilläggsavtalet finns 
även ett nytt personuppgiftsbiträdesavtal som ersätter det tidigare 
personuppgiftsbiträdesavtalet från 2012. MedHelp har uppgett att avtalet och 
personuppgiftsbiträdesavtalet upphör den 31 augusti 2019, varvid även MediCalls 
behandling av personuppgifter relaterade till 1177 upphör.

MediCalls uppgifter i incidentanmälan 
Efter att IMY ställt frågor till MediCall har MediCall den 19 juni 2019 kompletterat sin 
anmälan av personuppgiftsincidenten och därvid uppgett bland annat följande. 

MediCall är ett thailändskt bolag, som tillhandahåller rådgivning per telefon och andra 
kommunikationsvägar i enlighet med MedHelps standards och rutiner på uppdrag av 
MedHelp. Verksamheten bedrivs enbart i Thailand. Personuppgifterna kommer till 
tjänstgörande sjuksköterska via MedHelps journalsystem på en skärm. Sjuksköterskan 
svarar och ser information baserat på vad den inringande knappat in. Efter samtalet 
eller under samtalets gång förs en journal. När samtalet avslutats stängs journalen ner 
och kan ej öppnas av sjuksköterskan igen. Samtalet lagras i MedHelps system direkt. 
MediCall ser alltså journalen i MedHelps system, arbetar i systemet, och dokumenterar 
i MedHelps system, ingen information sparas av MediCall. It-systemet heter Collab. 

När incidenten inträffade kom samtalen in via Biz, som hanterar inkommande och 
utgående samtal. Samtalen spelades in av Biz och lagrades av Voice på uppdrag av 
MedHelp. MediCall har i sitt avtal 2012-09-02 med MedHelp en klausul som föreskriver 
att behandling av personuppgifter ska ske enligt gällande lag. Nytt 
personuppgiftsbiträdesavtal inklusive avtal om sekretess tecknades den 1 mars 2019. 
MediCall har angett Voice som personuppgiftsbiträde men är lite osäkra i denna fråga 
då MediCall ser dem som leverantör direkt till MedHelp. Inget 
personuppgiftsbiträdesavtal mellan MediCall och Voice har tecknats. 

Den 29 augusti 2019 har MediCall på eget initiativ gett in ett dokument till IMY som 
komplettering till sin anmälan av personuppgiftsincident. Överst i dokumentet, som är 
daterat den 30 oktober 2012, anges Hälso- och sjukvårdsförvaltningen, Stockholms 
läns landsting, diarienummer HSN 0805-0652 och ämnet” Angående begäran om 
godkännande av underleverantör”. Under rubriken ”Beskriv hur ni säkerställer att 
avtalet uppfylls med hjälp av underleverantören avseende punkterna” framgår bland 
annat att MedHelp gör detta för att förbättra bemanningen vid jourtid vilket kommer ge 
en högre tillgänglighet för sjukvårdsrådgivningen per telefon åt Vårdguiden (punkt 3). I 
punkt 5 anges att samtliga tjänster som MediCall utför kommer följa MedHelps 
kvalitetsledningssystem. 

IMY:s bedömning
Svensk hälso- och sjukvård har en omfattande reglering. Utöver bestämmelserna i 
dataskyddsförordningen är HSL av central betydelse. Lagen innehåller bestämmelser 
om hur svensk hälso- och sjukvårdsverksamhet ska organiseras och bedrivas. 
Åtgärder för att medicinskt förebygga, utreda och behandla sjukdomar och skador 
definieras som hälso- och sjukvård, 2 kap. 1 § HSL. Med huvudman avses den region 
eller den kommun som enligt lagen ansvarar för att erbjuda hälso- och sjukvård till 
befolkningen i regionen eller kommunen. Inom en huvudmans geografiska område kan 
en eller flera vårdgivare bedriva verksamhet, 2 kap. 2 § HSL. Med vårdgivare avses 

Integritetsskyddsmyndigheten

Diarienummer: DI-2019-3375
Datum: 2021-06-07

8(23)

statlig myndighet, region, kommun, annan juridisk person eller enskild näringsidkare 
som bedriver hälso- och sjukvårdsverksamhet, 2 kap. 3 § HSL. 

Regioner och kommuner får med bibehållet huvudmannaskap sluta avtal med någon 
annan om att utföra de uppgifter som landstinget eller kommunen ansvarar för, 15 kap. 
1 § HSL. Den som har ett författningsreglerat ansvar för att vård ges betecknas 
huvudman. Ansvaret innebär inte en skyldighet att själv bedriva verksamheten, utan 
driften kan ligga på någon annan som då betecknas vårdgivare (prop. 1981/82:97 s. 
33 f.). Det offentliga ansvaret som huvudman innebär inte bestämmanderätt över 
vårdgivarens dagliga verksamhet och det fråntar inte heller vårdgivaren ansvaret som 
följer med rollen som vårdgivare (prop. 2016/17:43 s. 86). 

MedHelp är personuppgiftsansvarig vårdgivare för den behandling av personuppgifter 
som sker i samband med den sjukvårdsrådgivning som MedHelp har fått i uppdrag av 
regionerna att utföra. Det innebär att MedHelp enligt artikel 5.2 i 
dataskyddsförordningen ska kunna visa att personuppgifterna behandlas på ett sätt så 
att principerna i artikel 5.1 efterlevs. 

För att en behandling av personuppgifter ska vara laglig krävs att den har stöd i någon 
av de rättsliga grunder som anges i artikel 6.1 i dataskyddsförordningen. Vid 
behandling för hälso- och sjukvårdsändamål är det främst artikel 6.1 c (rättslig 
förpliktelse) eller 6.1.e (allmänt intresse eller myndighetsutövning) som kan vara 
tillämpliga. Enligt artikel 6.3 ska den grund för behandlingen som anges i artikel 6.1 c 
och e fastställas i enlighet med unionsrätten eller en medlemsstats nationella rätt som 
den personuppgiftsansvarige omfattas av. Det innebär att om en vårdgivares 
behandling av personuppgifter är nödvändig för att fullgöra en rättslig förpliktelse eller 
utföra en uppgift av allmänt intresse så krävs för att behandlingen ska vara laglig att 
den rättsliga förpliktelsen eller uppgiften av allmänt intresse regleras i nationell rätt 
(eller i unionsrätten). 

Inom hälso- och sjukvården kompletteras dataskyddsförordningen av PDL, som 
innehåller bestämmelser bland annat om vem som är personuppgiftsansvarig, om 
skyldigheten att föra patientjournal och om tillåtna ändamål för behandling av 
personuppgifter. Enligt 1 kap. 3 § PDL omfattar PDL:s tillämpningsområde verksamhet 
som avses i bland annat hälso- och sjukvårdslagen (2017:30), HSL. Fastställandet i 2 
kap. 6 § PDL av att vårdgivaren är personuppgiftsansvarig är en nationell precisering 
av artikel 4.7 i dataskyddsförordningen. 

En vårdgivare behöver behandla uppgifter om hälsa och ibland även andra särskilda 
kategorier av personuppgifter enligt artikel 9.1 i dataskyddsförordningen, s.k. känsliga 
personuppgifter. Det är som utgångspunkt förbjudet att behandla känsliga 
personuppgifter enligt samma artikel. De undantag som finns från förbudet framgår av 
artikel 9.2. För hälso- och sjukvård finns ett undantag i artikel 9.2.h som är tillämpligt 
under förutsättning att det finns en lagreglerad tystnadsplikt enligt artikel 9.3.

För svensk hälso- och sjukvård är det huvudsakligen regleringen i HSL och PDL samt 
av tystnadsplikten i OSL och i 6 kap. 12-15 §§ PSL som anger det rättsliga stödet för 
att en behandling av personuppgifter är laglig på det sätt som avses i artikel 6.1 e, 6.2 
och 6.3 samt 9.2 h och 9.3 i dataskyddsförordningen (prop. 2017/18:105 s. 58 och 94 
samt prop. 2017/18:171 s. 105). 

Genom såväl MedHelps som MediCalls uppgifter har det framkommit att både 
MedHelp och MediCall har vidtagit åtgärder som faller in under begreppet hälso- och 

Integritetsskyddsmyndigheten

Diarienummer: DI-2019-3375
Datum: 2021-06-07

9(23)

sjukvård enligt definitionen i 2 kap. 1 § HSL såvitt avser 1177 genom sina åtgärder för 
att medicinskt förebygga, utreda och behandla sjukdomar och skador. Förhållandet är 
reglerat genom avtal och personuppgiftsbiträdesavtal. MediCall har för att kunna utföra 
vården behandlat personuppgifter. Det har skett genom att MediCall tagit del av 
personuppgifter gällande vårdsökande på en dataskärm via MedHelps journalsystem 
och genom att svara vid uppringning på 1177. MediCall har under samtalet samlat in 
personuppgifter genom att föra in vårddokumentation i MedHelps journalsystem vilket 
också inneburit en behandling av personuppgifter. 

MediCall är emellertid ett thailändskt bolag som bedriver verksamheten i Thailand. Det 
innebär de svenska bestämmelserna på hälso- och sjukvårdens område inte är 
tillämpliga, även om sjuksköterskorna som arbetar hos MediCall har svensk 
legitimation. MediCall har således inte ålagts nationella uppgifter och ansvar genom 
bestämmelserna i HSL och är inte vårdgivare enligt svensk rätt. MediCall omfattas 
därför inte heller av tillämpningsområdet för PDL enligt 1 kap. 3 § PDL, där det anges 
att PDL tillämpas vid vårdgivares behandling av personuppgifter inom hälso- och 
sjukvården. Det innebär vidare att MediCall inte kan vara journalföringspliktigt enligt 3 
kap. PDL, såsom MedHelp uppgett. 

Tystnadsplikten för privata vårdgivare regleras i 6 kap. 12–15 §§ PSL. Det anges, som 
huvudregel, att den som tillhör eller tillhört hälso- och sjukvårdspersonal inom den 
enskilda hälso- och sjukvården inte får obehörigen röja vad han eller hon i sin 
verksamhet har fått vet om en enskilds hälsotillstånd eller andra personliga 
förhållanden. Av 1 kap. 2 § PSL framgår att med hälso- och sjukvård avses i PSL 
verksamhet som omfattas av HSL eller andra nationella regleringar på hälso- och 
sjukvårdsområdet som exempelvis tandvårdslagen, lagen om försäkringsmedicinska 
utredningar m.fl. Verksamheten i MediCall omfattas inte av de nationella 
bestämmelserna vare sig i HSL eller i någon av de andra angivna författningarna vilket 
innebär att inte heller 6 kap. PSL är tillämpligt. MediCall saknar därför en enligt svensk 
rätt reglerad tystnadsplikt.

Bestämmelserna i 6 kap. PDL om sammanhållen journalföring och i 25 kap. 11 § 3 
OSL innebär att två eller flera svenska vårdgivare kan inleda ett frivilligt samarbete i 
vårdsyfte genom att följa bestämmelserna i 6 kap. PDL (jfr prop. 2007/08:126 s. 132 f 
om att den enskilda hälso- och sjukvården kan söka ledning för bedömningar av 
tystnadsplikten i sekretessbestämmelser). Om MediCall varit en svensk vårdgivare – 
dvs. omfattats av HSL, PSL och PDL – hade MedHelp och MediCall kunnat inleda ett 
frivilligt samarbete i vårdsyfte genom att följa bestämmelserna i 6 kap. PDL om 
sammanhållen journalföring.  

MedHelp är vårdgivare och det rättsliga stödet för behandlingen av här aktuella 
personuppgifter är rättslig förpliktelse eller allmänt intresse enligt artikel 6.1 c eller e i 
dataskyddsförordningen, som fastställts i svensk rätt i författningar såsom PDL och 
HSL i enlighet med artikel 6.3 i dataskyddsförordningen. Rättsligt stöd för att få 
behandla känsliga personuppgifter trots förbudet i artikel 9.1 finns i artikel 9.2 h och 
9.3. Intresseavvägning enligt artikel 6.1 f i dataskyddsförordningen är i detta 
sammanhang inte en tillämplig rättslig grund.  

MedHelp har genom att anlita MediCall som underleverantör för sjukvårdsrådgivning 
via telefon när enskilda ringer 1177 bedrivit hälso- och sjukvård och har därvid låtit 
MediCall behandla personuppgifter utan rättsligt stöd i svensk rätt och utan att det 
föreligger en lagreglerad tystnadsplikt på det sätt som krävs enligt artikel 9.3 i 
dataskyddsförordningen. 

Integritetsskyddsmyndigheten

Diarienummer: DI-2019-3375
Datum: 2021-06-07

10(23)

MedHelp ingick den 15 oktober 2012 ett avtal med MediCall avseende 
”Sjukvårdsrådgivning” och i samband med det slöts ett personuppgiftsbiträdesavtal. 
Parterna ingick den 1 oktober 2016 ett tilläggsavtal och ett nytt avtal benämnt ”Avtal 
avseende sjukvårdsrådgivningstjänster på telefon”. Ett tilläggsavtal till detta avtal 
upprättades och undertecknades den 1–2 mars 2019. I bilaga 4 till tilläggsavtalet finns 
även ett nytt personuppgiftsbiträdesavtal som ersätter det tidigare 
personuppgiftsbiträdesavtalet från 2012. 

Det förhållandet att de svenska reglerna gällande hälso- och sjukvård inte gäller för ett 
thailändskt bolag kan inte ersättas med ett personuppgiftsbiträdesavtal eller någon 
annan avtalskonstruktion. Med personuppgiftsbiträde avses en fysisk eller juridisk 
person, offentlig myndighet, institution eller annat organ som behandlar 
personuppgifter för den personuppgiftsansvariges räkning, artikel 4.8  i 
dataskyddsförordningen. MediCall bedriver vård och kan inte utgöra ett 
personuppgiftsbiträde i det sammanhanget, då en vårdgivare måste ha ett 
självständigt stöd för att behandla personuppgifter, vilket MediCall saknar. 

IMY konstaterar att MedHelp, som personuppgiftsansvarig vårdgivare enligt 2 kap. 6 § 
PDL, i vart fall från den 25 maj 2018 till den 31 augusti 2019 i samband med att 
vårdsökande ringer 1177 för sjukvårdsrådgivning lämnat ut personuppgifter dels på 
dataskärm, dels via telefon till MediCall samt låtit MediCall samla in personuppgifter för 
MedHelps vårddokumentation trots att MediCall inte omfattas av HSL och därmed inte 
heller omfattas av bestämmelserna i PSL och PDL. Dessa behandlingar har saknat 
rättsligt stöd i svensk rätt på det sätt som krävs enligt artikel 6.3 och utförts utan att det 
föreligger en lagreglerad tystnadsplikt på det sätt som krävs enligt artikel 9.3 i 
dataskyddsförordningen. Behandlingarna har således saknat laglig grund enligt artikel 
6 och utförts i strid mot förbudet att behandla känsliga personuppgifter i artikel 9.1 i 
dataskyddsförordningen. Därigenom har behandlingen även skett i strid med principen 
om laglighet i artikel 5.1 a i dataskyddsförordningen.

Ansvaret för personuppgiftsincidenten i lagringsservern Voice 
NAS 

Uppgifter från MedHelp, Medicall och Voice i incidentanmälningarna
I MedHelps anmälan av personuppgiftsincident beskrivs incidenten som att känsliga 
personuppgifter hade exponerats mot internet utan några skyddsmekanismer och att 
ett okänt antal ljudfiler varit tillgängliga. Incidenten rör patienter och anställda hos den 
personuppgiftsansvariges underleverantör. Personuppgifter som omfattats av 
incidenten anges vara hälsa, sexualliv, personnummer, födelsedatum, identifierande 
information, till exempel för- och efternamn samt kontaktinformation. Vidare framgår att 
MedHelp fick kännedom om personuppgiftsincidenten av Inera AB:s vice vd. 

IMY mottog den 21 februari 2019 MediCalls anmälan av en personuppgiftsincident 
(IMY:s ärende PUI-2019-698). Incidenten beskrivs som ”Intrång i underleverantörs 
(Voice Integrate Nordic ab) server.” Incidenten rör patienter. Personuppgifter som 
omfattats av incidenten anges vara hälsa, personnummer och identifierande 
information, till exempel för- och efternamn. Efter att IMY ställt frågor till MediCall 
uppgav MediCall den 19 juni 2019 bland annat att samtalen lagrades hos Voice på 
uppdrag av MedHelp.

IMY mottog den 21 februari 2019 Voice:s anmälan av personuppgiftsincident (IMY:s 
ärende PUI-2019-705). Incidenten beskrivs som att ett säkerhetshål i en lagringsserver 
upptäcktes av Computer Sweden som publicerade denna information i en artikel. 

Integritetsskyddsmyndigheten

Diarienummer: DI-2019-3375
Datum: 2021-06-07

11(23)

Incidenten rör patienter och företagsanvändare i mindre omfattning. Personuppgifter 
som omfattats av incidenten anges vara hälsa, personnummer, identifierande 
information till exempel för- och efternamn samt kontaktinformation. 

Uppgifter från Voice i tillsynsärendet DI-2019-2488
Voice har bland annat uppgett följande.

Voice stängde ned lagringsservern den 18 februari 2019 och ändrade så att servern 
inte längre var nåbar via internet genom att ip-tables (ett brandväggsverktyg för att 
tillåta eller blockera åtkomstmöjligheter i nätverk) infördes direkt i servern. Efter att 
incidenten uppmärksammats ville MedHelp att it-forensiker skulle undersöka 
lagringsservern Voice NAS. MedHelp fick därför tillstånd att komma in på Voice NAS 
den 20 februari 2019. MedHelp ska även ha börjat flytta över innehållet i Voice NAS till 
MedHelps egna servrar. Om flytten av uppgifterna skedde genom enbart kopiering av 
filerna eller genom att filerna togs bort i samband med kopieringen var okänt för Voice. 
Voice har uppgett på IMY:s fråga den 14 mars 2019, om det fanns några samtalsfiler 
kvar på Voice NAS, att samtalen hade raderats på begäran av MedHelp den 7 mars 
2019.

Voice och MedHelp har ingått ”Leveransavtal – tjänster” undertecknat den 1 
september 2012. Enligt avtalet har Voice och MedHelp sedan många år haft ett tätt 
samarbete inom teknik, säkerhet och möjliga förbättringar inom både teknik, tjänster 
samt produktion. Avtalet beskriver tjänster som ”Recording (inom system) CC-50, 
”Inspelning av samtal”, ”Sökfunktioner för återsökning” och ”Filtrering eller borttagning 
av inspelningar enligt kunds önskemål”. Leveransavtalet gäller fr.o.m. 2012-09-01 
t.o.m. 2019-06-30. 

Per den 18 februari 2019 fanns 2,7 miljoner filer på lagringsservern Voice NAS, att 
dessa filer inte motsvarar 2,7 miljoner samtal, men att ett samtal motsvarar i 
genomsnitt cirka tre till fyra filer och att ett samtal kan utgöra upp till tio filer. 

Det uppstår ett samtalsflöde när en person ringer till 1177. De inspelade samtalen är 
samtal från personer som ringt 1177 sjukvårdsupplysningen och sedan kopplas vidare 
till MedHelp och MediCall. 

Voice uppdrag enligt avtal med MedHelp och MediCall har varit att leverera samtal via 
sina växlar samt ge support för funktioner och programvaror som omfattats av avtalet. 
Voice har tagit fram programvaran Biz. Det är riktigt att datafiler med inspelade samtal 
kommit att överföras från MedHelp till Voice NAS, en nätverksansluten lagringsenhet. 
Det har föranletts av att Medhelps egen server hade kraschat. Medhelps 
serverproblem började redan 2013 för att därefter eskalera och leda till en akut 
situation hösten 2015. Voice ledning deltog inte i detta beslut eller verkställde det, utan 
fick kännedom om att filerna fanns där den 18 februari 2019 när incidenten 
uppmärksammades i media. 

Inga inspelningar skulle ha lagrats hos Voice. En månad innan 
dataskyddsförordningen skulle träda i kraft skickade MedHelp plötsligt över ett 
personuppgiftsbiträdesavtal. Något sådant hade inte tidigare funnits mellan parterna. 
Avtalet presenterades som ett standardavtal som alla avtalsparter behövde ingå inför 
att dataskyddsförordningen trädde i kraft. 

MedHelps uppgifter i tillsynsärendet
MedHelp har uppgett bland annat följande i detta tillsynsärende. 

Integritetsskyddsmyndigheten

Diarienummer: DI-2019-3375
Datum: 2021-06-07

12(23)

MedHelp kände till att MediCall lagrade samtal hos Voice, men MedHelp kände inte till 
att servern gjorts nåbar utan skyddsmekanismer från internet. Medicalls sjuksköterskor 
kopplades till Medhelps nät från den 23 februari 2019, istället för till telefonilösningen 
Biz hos Voice. Detta innebar att samtalen som ringdes in omdirigerades till Medhelps 
servrar och infrastruktur, bland annat till Collab som är en är telefonilösning som 
Medhelp själva driftar. 

MedHelp mottar cirka 3 miljoner samtal per år inom ramen för 1177. Åttio procent av 
dessa hanteras av MedHelp och tjugo procent hanteras av Medicall, som tidigare 
använde it-lösningen Biz där det ingår ljudfilslagring. Voice hade byggt en 
webbapplikation som gör att man ska kunna lyssna på ljudfilerna. MedHelp har använt 
applikationen för samtalsuppföljning. För att kunna ta del av inspelningar har 
MedHelps personal varit tvungen att vara inloggad i MedHelps interna miljö och utöver 
det  även autentisera sig i webbapplikationen. Av för MedHelp okänd anledning kom 
det lagrade innehållet sedan ut på nätet. Då samtalen inte kunde lagras hos Voice 
längre fördes de över till MedHelps servrar. MedHelps lagringsenheter har aldrig 
kraschat. MedHelp hade inte några serverproblem som ledde till en akut situation 
hösten 2015. Det har aldrig skett någon överföring av datafiler med inspelade 
patientsamtal från MedHelp till Voice. MedHelp har vid all tid lagrat inspelningar av 
patientsamtal uteslutande i egen regi på egna lagringsenheter. Voice har aldrig lagrat 
inspelningar på uppdrag av MedHelp. Däremot har Voice lagrat inspelningar av 
patientsamtal på uppdrag av MedHelps underleverantör MediCall.

Ett avtal benämnt ”Personuppgiftsbiträdesavtal” undertecknades av MedHelp den 7 
maj 2018 och av Voice den 10 maj 2018. Voice benämns som leverantören i avtalet, 
där bland annat framgår följande. MedHelp har ingått avtal med kunder och partners 
t.ex. vad avser ett avtal om att MedHelp ska tillhandahålla sjukvårdsrådgivning till 
kunder och partners. Avtalet reglerar MedHelp-koncernens överlämnande av 
personuppgifter till leverantören i anledning av tjänsteavtal och övriga avtal träffade 
mellan MedHelp och leverantören. Av punkt 11 framgår att MedHelp har rätt att efter 
skäligt varsel och på lämpligt sätt bereda sig och/eller dennes representant möjlighet 
att inspektera att leverantörens behandling av personuppgifter sker i 
överensstämmelse med tjänsteavtal och att leverantören har vidtagit lämpliga 
säkerhetsåtgärder för att skydda de personuppgifter som behandlas på uppdrag av 
MedHelp-koncernen. Vidare framgår bland annat att part ska löpande under 
avtalsperioden genomföra kontroll av att informationssäkerhetsarbetet är i enlighet 
med vid var tid gällande lagar och förordningar vilket bland annat innebär att part ska 
genomföra interna granskningar, skyddsåtgärder samt riskanalyser.

IMY:s bedömning
Ljudfilerna i lagringsservern Voice NAS hos Voice innehöll inspelade samtal till 1177 
som sjuksköterskor hos MediCall besvarat. Såsom konstateras ovan är MedHelp i 
egenskap av vårdgivare personuppgiftsansvarig för dessa personuppgifter. 
Personuppgiftsansvaret omfattar ett ansvar för att personuppgifterna behandlas i 
enlighet med gällande dataskyddsregler. Det framgår bland annat av de 
grundläggande principerna i artikel 5 och av artikel 24. Det omfattar enligt artikel 5.2 
också att man ska kunna visa att man gör det. 

Att MedHelp genom avtal låtit MediCall och Voice behandla personuppgifterna 
påverkar inte omfattningen av MedHelps ansvar. Det är den personuppgiftsansvarige 
som har det yttersta ansvaret för en korrekt och laglig behandling av 
personuppgifterna. MedHelp har därvid också ansvaret för säkerheten i samband med 
behandlingen. 

Integritetsskyddsmyndigheten

Diarienummer: DI-2019-3375
Datum: 2021-06-07

13(23)

Såsom konstaterats tidigare är det frågan om personuppgifter som dokumenterats i 
samband med sjukvårdsrådgivning när vårdsökande ringt 1177 i regionerna 
Stockholm, Sörmland och Värmland. Det är frågan om en verksamhet som MedHelp 
är vårdgivare och därmed personuppgiftsansvarig för. MedHelp måste därför i 
egenskap av personuppgiftsansvarig vidta lämpliga tekniska och organisatoriska 
åtgärder för att säkerställa en säkerhetsnivå som är lämplig i förhållande till risken. Vid 
bedömningen av lämplig säkerhetsnivå ska särskild hänsyn tas till de risker som 
behandlingen medför, i synnerhet från oavsiktlig eller olaglig förstöring, förlust eller 
ändring eller till obehörigt röjande av eller obehörig åtkomst till de personuppgifter som 
överförts, lagrats eller på annat sätt behandlats, artikel 32.1 och 2 i 
dataskyddsförordningen. Att säkerställa en lämplig säkerhet innebär att man måste 
anpassa säkerhetsnivån till riskerna för den aktuella behandlingen. 

Medicalls behandling avsåg 20 procent av de cirka 3 miljoner telefonsamtal som 
MedHelp tog emot årligen via 1177, totalt ca 600 000 samtal per år. Voice uppger i 
tillsynsärendet DI-2019-2488 att det per den 18 februari 2019 fanns 2,7 miljoner filer 
på lagringsservern Voice NAS, att dessa filer inte motsvarar 2,7 miljoner samtal, men 
att ett samtal motsvarar i genomsnitt cirka tre till fyra filer och att ett samtal kan utgöra 
upp till tio filer. IMY uppskattar utifrån genomsnittet antalet lagrade samtal i Voice NAS 
till mellan 650 000 och 900 000. Det är med andra ord frågan om ett mycket stort antal 
samtal. 

Beträffande samtalens karaktär kan konstateras att de rör sjukvårdsrådgivning och att 
hälsouppgifterna är det centrala. Hälsouppgifter utgör känsliga personuppgifter enligt 
artikel 9 i dataskyddsförordningen och ställer höga krav på säkerheten för uppgifterna.

Behandling av personuppgifter inom hälso- och sjukvården innebär generellt en hög 
risk för de registrerades fri- och rättigheter.

Vården ska särskilt bygga på respekt för patientens självbestämmande och integritet, 
5 kap. 1 § 3 HSL. Personuppgifter ska utformas och i övrigt behandlas så att 
patienters och övriga registrerades integritet respekteras samt ska dokumenterade 
personuppgifter hanteras och förvaras så att obehöriga inte får tillgång till dem, vilket 
framgår av artiklarna 5.1 f och 32 i dataskyddsförordningen samt av 1 kap. 2 § andra 
och tredje styckena PDL. Det finns även särskilt reglerat i HSLF-FS 2016:40 hur 
personuppgifter om patienter ska skyddas. 

Alla som är sjuka har rätt att få tillgång till vård. Vårdsökande personer som ringer till 
1177 får anses ha en hög förväntan på att obehöriga inte ska kunna ta del av uppgifter 
som förmedlas i ett samtal eftersom patienter har rätt till en konfidentiell och 
förtroendefull kontakt med vården. För privata vårdgivare regleras tystnadsplikten i 6 
kap. 12–15 §§ PSL, som hälso- och sjukvårdspersonalen hos en privat vårdgivare ska 
följa. 

Enligt artikel 32.1 i dataskyddsförordningen ska personuppgiftsansvarig vidta lämpliga 
tekniska och organisatoriska åtgärder för att säkerställa en säkerhetsnivå som är 
lämplig i förhållande till risken till skydd för de uppgifter som behandlas. Enligt artikel 
32.2 ska vid bedömningen av lämplig säkerhetsnivå särskild hänsyn tas till de risker 
som behandlingen medför, i synnerhet från oavsiktlig eller olaglig förstöring, förlust 
eller ändring eller till obehörigt röjande av eller obehörig åtkomst till de personuppgifter 
som överförts, lagrats eller på annat sätt behandlats. 

Integritetsskyddsmyndigheten

Diarienummer: DI-2019-3375
Datum: 2021-06-07

14(23)

Förmågan att fortlöpande säkerställa konfidentialitet, integritet, tillgänglighet och 
motståndskraft hos behandlingssystem och -tjänster är enligt artikel 32.1 b i 
dataskyddsförordningen en åtgärd som kan vara lämplig när det gäller att säkerställa 
en säkerhetsnivå som är lämplig i förhållande till risken. En annan åtgärd som kan 
vara lämplig när det gäller att säkerställa en säkerhetsnivå som är lämplig i förhållande 
till risken är enligt artikel 32.1 d i dataskyddsförordningen ett förfarande för att 
regelbundet testa, undersöka och utvärdera effektiviteten hos de tekniska och 
organisatoriska åtgärder som ska säkerställa behandlingens säkerhet. 

Mot bakgrund av personuppgifternas känsliga karaktär, att personuppgifterna samlats 
in i ett förtroligt sammanhang som rör sjukvårdsrådgivning, behandlingens omfattning 
och behandlingens höga risker ställs enligt IMY:s uppfattning sammanfattningsvis 
höga krav på att vidta långtgående säkerhetsåtgärder enligt artikel 32.1 i 
dataskyddsförordningen. MedHelps ansvar omfattar även den lagring av 
personuppgifter om vårdsökande som skett i Voice NAS. 

IMY konstaterar att ett stort antal samtal till 1177 som lagrats i Voice NAS exponerats 
mot internet under okänd tid utan skydd fram till den 18 februari 2019 då Voice vidtog 
åtgärder för att förhindra exponering mot internet. En exponering av personuppgifter 
mot internet utan skydd innebar att personuppgifterna var åtkomliga för alla som hade 
en internetuppkoppling. Det innebar en hög risk för obehörigt röjande av eller obehörig 
åtkomst till personuppgifterna.

MedHelp har uppgett att MedHelp inte kände till att personuppgifterna i Voice NAS 
blivit nåbara utan skyddsmekanismer, att det lagrade innehållet kom ut på nätet av 
okänd anledning för MedHelp och att MedHelp fick kännedom om 
personuppgiftsincidenten av Inera AB:s vice vd. IMY konstaterar att MedHelp agerat 
först efter incidenten genom att undersöka Voice NAS, föra över vårddokumentationen 
till egna servrar och ge Voice instruktion om radering av samtalen, vilket Voice utförde 
den 7 mars 2019. 

IMY konstaterar mot denna bakgrund att MedHelp har saknat tillräcklig förmåga att 
fortlöpande säkerställa konfidentialitet, integritet, tillgänglighet och motståndskraft hos 
behandlingssystemen och -tjänsterna. Enligt IMY har MedHelp även saknat ett 
verkningsfullt förfarande för att regelbundet testa, undersöka och utvärdera 
effektiviteten hos de tekniska och organisatoriska åtgärder som ska säkerställa 
behandlingens säkerhet. 

IMY konstaterar att det är frågan om många personuppgifter, som både är känsliga 
och föremål för tystnadsplikt, och att de exponerats mot internet utan skydd vilket 
inneburit de varit åtkomliga för alla som hade en internetuppkoppling. MedHelp har 
således inte skyddat personuppgifterna mot obehörigt rörande eller obehörig åtkomst 
och därmed inte iakttagit sin skyldighet som personuppgiftsansvarig att vidta lämpliga 
tekniska och organisatoriska åtgärder som säkerställt en säkerhetsnivå som är lämplig 
i förhållande till risken i enlighet med artikel 32.1 i dataskyddsförordningen.

Enligt den grundläggande säkerhetsprincipen i artikel 5.1 f i dataskyddsförordningen 
ska personuppgifter behandlas på ett sätt som säkerställer lämplig säkerhet för 
personuppgifterna, inbegripet skydd mot obehörig eller otillåten behandling och mot 
förlust, förstöring eller skada genom olyckshändelse, med användning av lämpliga 
tekniska eller organisatoriska åtgärder. Att personuppgifterna har exponerats mot 
internet utan skydd mot obehörigt röjande eller obehörig åtkomst innebär enligt IMY att 

Integritetsskyddsmyndigheten

Diarienummer: DI-2019-3375
Datum: 2021-06-07

15(23)

bristen i säkerheten varit av sådant allvarligt slag att den även innebär en överträdelse 
av artikel 5.1 f i dataskyddsförordningen.

Skyldigheten att lämna information till vårdsökande

IMY har den 25 juni 2019 tagit del av en utskrift från www.1177.se om 1177 
sjukvårdsrådgivning på telefon. På webbsidan framgår att bakom 1177 Vårdguiden 
står den svenska sjukvården genom alla regioner i samverkan. 1177 är ett nationellt 
telefonnummer för sjukvårdsrådgivning som man kan ringa dygnet runt. Varje region 
driver sin egen verksamhet för sjukvårdsrådgivning antingen i egen regi eller genom 
upphandlad underleverantör. De samtal som är rådgivningssamtal journalförs. Frågan 
”Vem är ansvarig för att personuppgifterna hanteras rätt?” besvaras enligt följande. 
”Det är din vårdgivare som har ansvar för att personuppgifterna hanteras på ett korrekt 
och lagligt sätt. När vården ges av en region är det en eller flera styrelser i regionen 
som är ytterst ansvariga. Inom den privata vården är det företaget eller den 
verksamhet som bedriver vården som är ansvariga.”

MedHelp uppgav bland annat följande vid inspektionen den 20 mars 2019. MedHelp 
mottar cirka 3 miljoner samtal per år inom ramen för 1177. Vilken information om 
personuppgiftsbehandling som ska lämnas och av vem regleras i avtalet med Hälso- 
och sjukvårdsförvaltningen, HSF (Region Stockholm, IMY:s anm.), som ansvarar för 
att informera de som ringer sjukvårdsupplysningen 1177. För några veckor sedan 
lämnades ingen information, men nu lämnas viss information. MedHelp har inte 
tillgängligt vilken information som ges i talsvaret. MedHelp kan inte rent praktiskt 
lämna information i talsvaret eftersom det är HSF som styr det. MedHelp representerar 
HSF och varumärket 1177, så MedHelp får inte säga till en person att denna har 
kommit till MedHelp. MedHelp lämnar information på sin hemsida om att MedHelp 
behandlar personuppgifter. Den 25 april 2019 uppger MedHelp att för Region 
Stockholm informeras den inringande om att samtalet kommer spelas in i 
patientsäkerhets- och kvalitetssyfte, att avtalet med Region Stockholm utgör ett 
offentligt upphandlat avtal där avtalsvillkoren således upprättats av regionen samt att 
som tjänsteleverantör till regionen är det inte möjligt för MedHelp att bestämma vilken 
information till registrerade som ska lämnas. 

IMY:s bedömning
Den som är personuppgiftsansvarig ska enligt artikel 12.1 i dataskyddsförordningen 
vidta lämpliga åtgärder för att till den registrerade tillhandahålla all information enligt 
artiklarna 13 och 14 i en koncis, klar och tydlig, begriplig och lätt tillgänglig form, med 
användning av klart och tydligt språk, i synnerhet för information som är särskilt riktad 
till barn. I artikel 13 anges vilken information som den personuppgiftsansvarige ska 
tillhandahålla om personuppgifterna samlas in från den registrerade.3 Den 
personuppgiftsansvarige ska enligt artikel 13.1 lämna information om bland annat 
identitet och kontaktuppgifter för den personuppgiftsansvarige, kontaktuppgifter för 
dataskyddsombudet i tillämpliga fall, ändamålen med den behandling för vilken 
personuppgifterna är avsedda samt den rättsliga grunden för behandlingen. Den 
personuppgiftsansvarige ska också enligt artikel 13.1 f lämna särskild information om 
denne avser att föra över personuppgifter till ett tredjeland.4 

3 Artikel 14 i dataskyddsförordningen anger vilken information som den personuppgiftsansvarige ska tillhandahålla om 
personuppgifterna inte samlas in från den registrerade.
4 I tillämpliga fall information om att den personuppgiftsansvarige avser att överföra personuppgifter till ett tredjeland 
eller en internationell organisation och huruvida ett beslut av kommissionen om adekvat skyddsnivå föreligger eller 
saknas eller, när det gäller de överföringar som avses i artikel 46, 47 eller artikel 49.1 andra stycket, hänvisning till 
lämpliga eller passande skyddsåtgärder och hur en kopia av dem kan erhållas eller var dessa har gjorts tillgängliga.

Integritetsskyddsmyndigheten

Diarienummer: DI-2019-3375
Datum: 2021-06-07

16(23)

Informationsskyldigheten är omfattande och en grundläggande förutsättning för att 
enskilda ska få kunskap om och kontroll över hur deras personuppgifter behandlas. 
Krav på öppenhet är en grundläggande princip enligt artikel 5.1 a i 
dataskyddsförordningen. Av skäl 60 i dataskyddsförordningen framgår att principerna 
om rättvis och öppen behandling fordrar att den registrerade informeras om att 
behandling sker och syftet med den. Den personuppgiftsansvarige bör till den 
registrerade lämna all ytterligare information som krävs för att säkerställa en rättvis 
och öppen behandling, med beaktande av personuppgiftsbehandlingens specifika 
omständigheter och sammanhang. 

Information ska enligt artikel 13.2 lämnas bland annat om att det föreligger en rätt att 
av den personuppgiftsansvarige begära tillgång till personuppgifter. En vårdgivare ska 
också följa 8 kap. 6 § PDL som anger vilken information som vårdgivaren ska lämna till 
den registrerade utöver vad som framgår av artiklarna 13 och 14. Den informationen 
ska omfatta bland annat vad som gäller i fråga om sökbegrepp, direktåtkomst och 
utlämnande av uppgifter på medium för automatiserad behandling. 

IMY konstaterar att det offentliga ansvaret för Region Stockholm som huvudman enligt 
HSL inte innebär någon bestämmanderätt över MedHelps dagliga verksamhet och det 
fråntar inte MedHelp ansvaret som följer med rollen som vårdgivare och 
personuppgiftsansvarig. Ansvarsskyldigheten i artikel 5.2 i dataskyddsförordningen 
innebär att det är MedHelp som ansvarar för och ska kunna visa att MedHelp 
efterlever de grundläggande dataskyddsprinciperna i artikel 5.1. Det är därmed 
MedHelp som har det yttersta ansvaret för att principen om öppenhet följs genom att 
vårdsökande får nödvändig information om personuppgiftsbehandlingen.

När en vårdsökande ringer 1177 samlar MedHelp som personuppgiftsansvarig 
vårdgivare in personuppgifter för ändamål som rör vårddokumentation. IMY 
konstaterar att det enligt artikel 13 i dataskyddsförordningen och 8 kap. 6 § PDL ställs 
omfattande krav på information som MedHelp inte lämnar. Det är inte tillräckligt att 
MedHelp i ett talsvarsmeddelande informerar vårdsökande om att samtalet kommer 
spelas in i patientsäkerhets- och kvalitetssyfte. Exempelvis saknas helt information om 
att MedHelp är personuppgiftsansvarig, om MedHelps kontaktuppgifter, om att 
personuppgifter samlas in för ändamål som rör vårddokumentation, om den rättsliga 
grunden för behandlingen samt om att det föreligger en rätt att av den 
personuppgiftsansvarige begära tillgång till personuppgifter. Det har också helt 
saknats information om att personuppgifter överförts till tredje land. Även den 
kompletterande information som krävs enligt 8 kap. 6 § PDL saknas.  

Genom att MedHelp inte informerar vårdsökande i samband med insamlingen av 
personuppgifterna vid telefonsamtal till 1177, utöver ett talsvarsmeddelande att 
samtalet spelas in i patientsäkerhets- och kvalitetssyfte, konstaterar IMY att MedHelp 
har behandlat personuppgifter i strid med artikel 13 och det preciserade kravet på 
information till registrerade som framgår av 8 kap. 6 § PDL.

Av artikel 5.1 a i dataskyddsförordningen framgår att personuppgifter ska behandlas 
på ett lagligt, korrekt och öppet sätt i förhållande till den registrerade. Avsaknaden av 
information enligt artikel 13 bedöms, eftersom den avsevärt begränsar vårdsökandes 
förutsättningar att ta tillvara sina rättigheter, vara så omfattande och så allvarlig att 
bristen bedöms strida mot öppenhetsprincipen i artikel 5.1 a. 

Integritetsskyddsmyndigheten

Diarienummer: DI-2019-3375
Datum: 2021-06-07

17(23)

Ansvaret för säkerhetskopiering 

MedHelp uppger bland annat följande i tillsynsärendet. Inspelningen av samtal till 1177 
som besvaras av MedHelps sjuksköterskor sker inom MedHelps egen 
telefoniplattform. Samtalen spelas in och lagras sedan på en lagringsserver. Det finns 
ingen säkerhetskopia på ljudfilerna. MedHelp har en speciallösning som ska hålla i 
många år utan säkerhetskopia. Filerna ligger på flera diskar i ett RAID-system. Så har 
lösningen alltid sett ut för MedHelps samtal. Inspelade samtal kan spelas upp av 
personal i MedHelps patientsäkerhetscentrum. I systemet kan det tas fram en träfflista 
och genom att klicka på en rad kan man komma vidare till journalanteckningen och 
spela upp samtalet. 

IMY:s bedömning
Enligt artikel 32.1 i dataskyddsförordningen är personuppgiftsansvarig skyldig att vidta 
lämpliga tekniska och organisatoriska säkerhetsåtgärder. Enligt artikel 32.2 ska vid 
bedömningen av lämplig säkerhetsnivå särskild hänsyn tas till de risker som 
behandlingen medför, i synnerhet från oavsiktlig eller olaglig förstöring, förlust eller 
ändring eller till obehörigt röjande av eller obehörig åtkomst till de personuppgifter som 
överförts, lagrats eller på annat sätt behandlats. Förmågan att återställa 
tillgängligheten och tillgången till personuppgifter i rimlig tid vid en fysisk eller teknisk 
incident är enligt artikel 32.1 c en åtgärd som kan vara lämplig när det gäller att 
säkerställa en säkerhetsnivå som är lämplig i förhållande till risken. 

MedHelp behandlar inom sin telefoniplattform personuppgifter om vårdsökande i 
ljudfiler med inspelade samtal till 1177. Det sker i MedHelps verksamhet enligt HSL för 
ändamål som rör vårddokumentation. Personuppgifternas känsliga karaktär, att 
personuppgifterna samlats in i ett förtroligt sammanhang som rör sjukvårdsrådgivning, 
behandlingens omfattning och höga risker innebär högt ställda krav på de 
säkerhetsåtgärder som Medhelp ska vidta enligt artikel 32.1 i dataskyddsförordningen. 

HSLF-FS 2016:40 innehåller uttryckliga föreskrifter om säkerhetskopiering. En 
vårdgivare ska enligt 3 kap. 12 § HSLF-FS 2016:40 säkerställa att personuppgifter 
som behandlas i informationssystem säkerhetskopieras med en fastställd periodicitet 
och att säkerhetskopiorna förvaras på ett säkert sätt, väl åtskilda från 
originaluppgifterna. Vårdgivaren ska även besluta om hur länge säkerhetskopiorna ska 
sparas och hur ofta återläsningstester av kopiorna ska göras, 3 kap.13 § HSLF-FS 
2016:40. Socialstyrelsens föreskrifter utgör nationell rätt som kompletterar och 
preciserar dataskyddsförordningen och ställer ett uttryckligt krav på 
säkerhetskopiering. IMY konstaterar att säkerhetskopiering är en säkerhetsåtgärd som 
MedHelp ska vidta för att uppfylla kraven enligt artikel 32.1 i dataskyddsförordningen. 

MedHelps användning av ett robust lagringsmedia, som exempelvis ett RAID-
system,utgör inte säkerhetskopiering. Ett RAID-system erbjuder inte ett skydd som 
innebär att uppgifterna kan återskapas om det inträffar en incident som påverkar de 
lagrade uppgifternas riktighet, till exempel om systemet drabbas av skadlig kod. Att 
MedHelp använder ett RAID-system har däremot betydelse för MedHelps förmåga till 
kontinuitet i behandlingen, dvs. att fortlöpande säkerställa konfidentialitet, integritet, 
tillgänglighet och motståndskraft hos behandlingssystemen och -tjänsterna på det sätt 
som framgår av artikel 32.1 b i dataskyddsförordningen. 

Såväl åtgärder som vidtas för att säkerställa kontinuitet i den dagliga driften, till 
exempel genom att använda ett RAID-system, som åtgärder som vidtas för att kunna 
återgå till ordinarie drift efter en incident, till exempel säkerhetskopiering, är åtgärder 

Integritetsskyddsmyndigheten

Diarienummer: DI-2019-3375
Datum: 2021-06-07

18(23)

för att säkerställa tillgänglighet. Det innebär emellertid inte att dessa åtgärder kan 
ersätta varandra, utan att de kompletterar varandra. 

IMY konstaterar att MedHelp, genom att inte säkerhetskopiera ljudfiler med inspelade 
samtal till 1177 inom MedHelps telefoniplattform, har behandlat personuppgifter i strid 
med artikel 32.1. 

Enligt den grundläggande säkerhetsprincipen i artikel 5.1 f i dataskyddsförordningen 
ska personuppgifter behandlas på ett sätt som säkerställer lämplig säkerhet för 
personuppgifterna, inbegripet skydd mot obehörig eller otillåten behandling och mot 
förlust, förstöring eller skada genom olyckshändelse, med användning av lämpliga 
tekniska eller organisatoriska åtgärder. Förlust av vårddokumentation kan innebära en 
hög risk för de vårdsökandes fri- och rättigheter. Underlåtenheten att genomföra 
säkerhetskopiering bedöms därför vara av så allvarligt slag att bristen även innebär en 
överträdelse av artikel 5.1 f i dataskyddsförordningen. 
Val av ingripande
Möjliga ingripandeåtgärder

IMY har ett antal korrigerande befogenheter att tillgå enligt artikel 58.2 i 
dataskyddsförordningen, bland annat kan IMY förelägga den personuppgiftsansvarige 
att se till att behandlingen sker i enlighet med förordningen och om så krävs på ett 
specifikt sätt och inom en specifik period.

Enligt artiklarna 58.2 och 83.2 i dataskyddskyddsförordningen har IMY befogenhet att 
påföra administrativa sanktionsavgifter i enlighet med artikel 83. Beroende på 
omständigheterna i det enskilda fallet ska administrativa sanktionsavgifter påföras 
utöver eller i stället för de andra åtgärder som avses i artikel 58.2. Vidare framgår av 
artikel 83.2 vilka faktorer som ska beaktas vid beslut om att administrativa 
sanktionsavgifter ska påföras och vid bestämmande av avgiftens storlek.

Om det är fråga om en mindre överträdelse får IMY enligt vad som anges i skäl 148 i 
dataskyddsförordningen i stället för att påföra en sanktionsavgift utfärda en reprimand 
enligt artikel 58.2 b i dataskyddsförordningen. Hänsyn ska tas till försvårande och 
förmildrande omständigheter i fallet, såsom överträdelsens karaktär, svårighetsgrad 
och varaktighet samt tidigare överträdelser av relevans.

Sanktionsavgift ska påföras

IMY har ovan bedömt att MedHelp har överträtt artiklarna 5.1 a och f, 6, 9, 13 och 32.1 
i dataskyddsförordningen. Överträdelser av dessa artiklar kan enligt artikel 83.4 och 
83.5 föranleda administrativa sanktionsavgifter.

Mot bakgrund av att de konstaterade överträdelserna har rört ett mycket stort antal 
vårdsökande som hänvisats att ringa 1177 för sjukvårdsrådgivning och har omfattat 
brister i hanteringen av känsliga personuppgifter såsom uppgifter om hälsa, är det inte 
frågan om mindre överträdelser. 

Det finns således inte skäl att avseende någon av dessa överträdelser ersätta 
sanktionsavgiften med en reprimand. MedHelp ska därför påföras administrativa 
sanktionsavgifter. 

Integritetsskyddsmyndigheten

Diarienummer: DI-2019-3375
Datum: 2021-06-07

19(23)

Fastställande av sanktionsavgiftens storlek 

Generella bestämmelser 
Enligt artikel 83.1 i dataskyddsförordningen ska varje tillsynsmyndighet säkerställa att 
påförandet av administrativa sanktionsavgifter i varje enskilt fall är effektivt, 
proportionellt och avskräckande. I artikel 83.2 anges de faktorer som ska beaktas vid 
bestämmande av sanktionsavgiftens storlek gällande överträdelsen. Vid bedömningen 
av storleken på sanktionsavgiften ska hänsyn tas till bland annat överträdelsens 
karaktär, svårighetsgrad och varaktighet, om det varit frågan om uppsåt eller 
oaktsamhet, vilka åtgärder som vidtagits för att lindra den skada som de registrerade 
har lidit, graden av ansvar med beaktande av de tekniska och organisatoriska åtgärder 
som genomförts i enlighet med artiklarna 25 och 32, hur tillsynsobjektet har 
samarbetat med tillsynsmyndigheten, vilka kategorier av personuppgifter som berörs, 
hur överträdelsen kom till IMY:s kännedom och om det finns andra försvårande eller 
förmildrande faktorer, till exempel direkt eller indirekt ekonomisk vinst av förfarandet.

Överträdelser av artikel 5.1 a och f, 6, 9 och 13 i dataskyddsförordningen omfattas av 
den högre sanktionsavgiften enligt artikel 83.5. Sanktionsavgiften ska således 
bestämmas upp till 20 000 000 EUR eller, när det gäller ett företag, upp till fyra procent 
av den totala globala årsomsättningen under föregående budgetår, beroende på vilket 
värde som är högst för överträdelser rörande dessa artiklar. Överträdelser av artikel 
32.1 omfattas av den lägre sanktionsavgiften enligt artikel 83.4. Sanktionsavgiften ska 
således bestämmas upp till 10 000 000 EUR eller, när det gäller ett företag, upp till två 
procent av den totala globala årsomsättningen under föregående budgetår, beroende 
på vilket värde som är högst för överträdelsen rörande denna artikel.

Begreppet ”ett företag” omfattar alla företag som bedriver en ekonomisk verksamhet, 
oavsett enhetens juridiska status eller det sätt på vilket det finansieras.

Av skäl 150 i dataskyddsförordningen framgår bland annat att om administrativa 
sanktionsavgifter åläggs ett företag, bör ett företag anses vara ett företag i den mening 
som avses i artiklarna 101 och 102 i EUF-fördraget.

Detta innebär att bedömningen av vad som utgör ett företag ska utgå från 
konkurrensrättens definitioner. Reglerna för koncernansvar i EU:s 
konkurrenslagstiftning kretsar kring begreppet ekonomisk enhet. Ett moderbolag och 
ett dotterbolag betraktas som en del av samma ekonomiska enhet när moderbolaget 
utövar ett avgörande inflytande över dotterbolaget. Det avgörande inflytandet (dvs. 
kontrollen) kan antingen uppnås genom ägande eller genom avtal. 

Av MedHelp AB:s årsredovisning framgår att MedHelp AB ingår i en koncern, där 
MedHelp AB ägs till 95 procent av MedHelp Group OY (ett finländskt aktiebolag) samt 
till 5 procent av Meddet AB. 

IMY anser att det faktum att MedHelp ägs till 95 procent av MedHelp Group OY 
innebär att den aktuella koncernen ska anses vara en sådan ekonomisk enhet som 
avses inom konkurrensrätten. Enligt årsredovisningen för koncernen var 
årsomsättningen 223 013 000 kronor för räkenskapsåret 2019.5 

5 Fyra procent av omsättningen motsvarar 8 920 000 kr och två procent 4 460 000 kr.

Integritetsskyddsmyndigheten

Diarienummer: DI-2019-3375
Datum: 2021-06-07

20(23)

Det maximala beloppet för sanktionsavgifterna för överträdelser som omfattas av 
artikel 83.5 i dataskyddsförordningen är således 20 miljoner euro och för överträdelser 
som omfattas av artikel 83.4 10 miljoner euro.

Sanktionsavgift för respektive överträdelse 
IMY har konstaterat fyra överträdelser som avser MedHelps personuppgiftsbehandling 
såsom personuppgiftsansvarig. 

MedHelp har exponerat personuppgifter i form av ljudfiler med inspelade telefonsamtal 
till 1177 mot internet utan skydd mot obehörigt röjande av eller obehörig åtkomst till 
personuppgifterna i strid med artikel 5.1 f och artikel 32.1 i dataskyddsförordningen. 
MedHelp har behandlat personuppgifter genom att lämna ut känsliga personuppgifter 
till MediCall och låta MediCall samla in personuppgifter i strid med artikel 5.1 a, 6 och 
9.1 i dataskyddsförordningen. MedHelp har inte tillhandahållit information till 
vårdsökande som ringt 1177 i strid med artikel 5.1 a och artikel 13 i 
dataskyddsförordningen. Slutligen har MedHelp inte säkerhetskopierat 
vårddokumentation i form av ljudfiler som innehåller inspelade samtal till 1177 som 
besvarats av MedHelps sjuksköterskor inom MedHelps telefoniplattform i strid med 
artikel 5.1 f och artikel 32.1 i dataskyddsförordningen.

IMY bedömer att de fyra överträdelserna inte utgör sammankopplade behandlingar 
och att det därför ska ges en sanktionsavgift per överträdelse. 

För att sanktionsavgifter ska vara effektiva och avskräckande ska den 
personuppgiftsansvariges omsättning beaktas särskilt vid bestämmande av 
sanktionsavgifters storlek.6 En proportionalitetsbedömning måste också göras i varje 
enskilt fall. Vid proportionalitetsbedömningen får den sammanlagda sanktionsavgiften 
inte blir för hög i förhållande till de aktuella överträdelserna och inte heller för hög i 
förhållande till den som åläggs att betala sanktionsavgiften. 

Sanktionsavgiften för respektive överträdelse fastställs enligt följande. 

a) Behandling av personuppgifter om vårdsökande som MediCall utfört  

MedHelp mottar cirka 3 miljoner samtal per år inom ramen för 1177, varav MediCall 
svarat på 20 procent. Det rör sig således om ca 600 000 samtal per år som MediCall 
besvarat. Det är försvårande att det är frågan om en omfattande behandling av 
känsliga och integritetskänsliga personuppgifter, att personuppgiftsbehandlingen 
utförts av en organisation som inte omfattas av de integritetsskyddande bestämmelser 
som gäller inom den svenska hälso- och sjukvården, t.ex. regleringen om tystnadsplikt, 
att vårdsökande inte har haft kännedom om att personuppgiftsbehandlingen har skett i 
Thailand samt att vårdsökande inte har kunnat avstå från den aktuella 
personuppgiftsbehandlingen. 

Mot bakgrund av överträdelsernas allvar och att den administrativa sanktionsavgiften 
ska vara effektiv, proportionerlig och avskräckande bestämmer IMY den administrativa 
sanktionsavgiften till 3 miljoner kronor för denna överträdelse.

b) Exponerade ljudfiler på lagringsservern Voice NAS

MedHelp har lagrat inspelningar av vårdsökandens samtal till 1177 på lagringsservern 
Voice NAS. Av utredningen framgår det att den 18 februari 2019 fanns 2,7 miljoner 

6 Jämför med artiklarna 83.4 och 83.5 i dataskyddsförordningen.

Integritetsskyddsmyndigheten

Diarienummer: DI-2019-3375
Datum: 2021-06-07

21(23)

filer på Voice NAS och att ett samtal motsvarar i genomsnitt cirka tre till fyra filer. IMY 
har mot den bakgrunden gjort uppskattningen att det rör sig om mellan 650 000 och 
900 000 samtal. 

Alla som är sjuka har rätt att få vård. Vårdsökande som inte är akut sjuka hänvisas till 
att ringa 1177. Det rör sig om en förtroendefull kontakt med vården där vårdsökande 
får anses ha en hög förväntan på att obehöriga inte ska få del av uppgifter som 
förmedlas under samtalet. Den som ringer kan inte motsätta sig att personuppgifter 
behandlas för ändamål som rör vårddokumentation. 

Mot bakgrund av arten av uppgifterna och de högt ställda kraven på säkerhet för 
personuppgifter om vårdsökande är det en försvårande omständighet att MedHelp, 
såsom vårdgivare och personuppgiftsansvarig, har saknat kontroll över säkerheten för 
personuppgifterna. MedHelp kände inte till att personuppgifterna i Voice NAS blivit 
nåbara utan skyddsmekanismer. Det lagrade innehållet kom ut på nätet av okänd 
anledning för MedHelp. MedHelp fick kännedom om incidenten av Inera AB:s vice vd. 
MedHelp agerade först efter incidenten genom att undersöka Voice NAS, föra över 
vårddokumentationen till egna servrar och ge Voice besked om radering av samtalen. 

Det är allvarligt att en stor mängd hälsouppgifter varit åtkomliga för alla som har en 
internetuppkoppling under okänd tid. 

Mot bakgrund av överträdelsernas allvar och att den administrativa sanktionsavgiften 
ska vara effektiv, proportionerlig och avskräckande bestämmer IMY den administrativa 
sanktionsavgiften till 8 miljoner kronor för denna överträdelse.

c) Information till vårdsökande

MedHelp mottar cirka 3 miljoner samtal per år inom ramen för 1177. Bestämmelserna 
om information innebär att MedHelp självmant ska göra vårdsökande personer 
medvetna om MedHelps personuppgiftsbehandling och deras rättigheter i samband 
med MedHelps behandling av personuppgifter. Det är frågan om en omfattande 
informationsplikt, som är grunden för att enskilda ska kunna ha kunskap om och 
kontroll över hur deras personuppgifter behandlas. 

Det är försvårande att bristen på information rör ett stort antal vårdsökande och att det 
helt saknas information som motsvarar kraven enligt dataskyddsförordningen och 
PDL, utom såvitt avser ett talsvarsmeddelande om att samtalet kommer spelas in i 
patientsäkerhets- och kvalitetssyfte. Det förhållandet att information inte lämnas om 
bland annat att MedHelp är personuppgiftsansvarig, ändamålen och den rättsliga 
grunden för behandlingen och att vårdsökande kan vända sig till MedHelp för att utöva 
sina rättigheter enligt dataskyddsförordningen medför att förutsättningarna för 
vårdsökande att ta tillvara sina rättigheter begränsas avsevärt. MedHelp har även 
överfört personuppgifter om patienter till MediCall, ett thailändskt bolag. Det är 
försvårande att det helt saknats information om överföring av personuppgifter till 
Thailand, som är ett tredjeland.  

Mot bakgrund av överträdelsernas allvar och att den administrativa sanktionsavgiften 
ska vara effektiv, proportionerlig och avskräckande bestämmer IMY den administrativa 
sanktionsavgiften till 500 000 kronor för denna överträdelse.

d) Säkerhetskopiering 

Integritetsskyddsmyndigheten

Diarienummer: DI-2019-3375
Datum: 2021-06-07

22(23)

MedHelp mottar cirka 3 miljoner samtal per år inom ramen för 1177. Avsaknad av 
säkerhetskopiering hos MedHelp rör således ett stort antal vårdsökanden. Det är en 
försvårande omständighet att det helt saknas säkerhetskopiering av 
vårddokumentation om ett stort antal vårdsökanden. Förlust av vårddokumentation kan 
innebära en hög risk för de vårdsökandes fri- och rättigheter.

Mot bakgrund av överträdelsernas allvar och att den administrativa sanktionsavgiften 
ska vara effektiv, proportionerlig och avskräckande bestämmer IMY den administrativa 
sanktionsavgiften till 500 000 kronor för överträdelsen.

Sammanfattning

IMY har funnit att MedHelp ska betala en sammanlagd administrativ sanktionsavgift på 
12 000 000 kronor för de konstaterade överträdelserna varav 3 000 000 kronor avser 
överträdelsen vid punkten a), 8 000 000 kronor avser överträdelsen vid punkten b), 
500 000 kronor avser överträdelsen vid punkten c) och 500 000 kronor avser 
överträdelsen vid punkten d). 

Förelägganden

MedHelp har inte informerat vårdsökande enligt kraven i dataskyddsförordningen och 
8 kap. 6 § PDL. Bristen på information om bland annat vem som är 
personuppgiftsansvarig och dennes kontaktuppgifter begränsar vårdsökandens 
möjligheter att exempelvis kunna utöva rätten att begära tillgång till personuppgifter 
som MedHelp samlar in i samband med att vårdsökande ringer 1177. MedHelp har 
inte säkerhetskopierat ljudfiler som utgör vårddokumentation enligt 
dataskyddsförordningen och 3 kap. 12-13 §§ HSLF-FS 2016:40. 

MedHelp mottar cirka 3 miljoner samtal per år inom ramen för 1177. Det är en stor 
mängd vårdsökande i behov av sjukvårdsrådgivning som påverkas av bristerna på 
information och säkerhetskopiering.  

MedHelp ska därför föreläggas enligt artikel 58.2 d i dataskyddsförordningen att 
snarast och senast två månader efter det att beslutet vunnit laga kraft se till att 
behandlingen sker i enlighet med dataskyddsförordningen och kompletterande 
nationell rätt vad gäller information till vårdsökande och säkerhetskopiering.  

MedHelp har anfört att MedHelp komma att lida ytterligare skada om eventuella 
förelägganden om information till registrerade och säkerhetskopiering är i konflikt med 
MedHelps avtal med Region Stockholm eller med upphandlingsrättslig lagstiftning. 
MedHelp har såsom vårdgivare och personuppgiftsansvarig det yttersta ansvaret för 
en laglig behandling av personuppgifter, vilket innefattar att vårdsökande får 
information om personuppgiftsbehandlingen och att åtgärder för säkerhetskopiering 
vidtas.

Detta beslut har fattats av generaldirektören Lena Lindgren Schelin efter föredragning 
av it-säkerhetsspecialisten Magnus Bergström och avdelningsdirektören Suzanne 
Isberg. I handläggningen har enhetschefen Katarina Tullstedt och juristen Mattias 
Sandström medverkat. Vid den slutliga handläggningen har även rättschefen David 
Törngren och enhetschefen Malin Blixt medverkat.

Lena Lindgren Schelin, 2021-06-07   (Det här är en elektronisk signatur)

Integritetsskyddsmyndigheten

Diarienummer: DI-2019-3375
Datum: 2021-06-07

23(23)

Hur man överklagar 

Om ni vill överklaga beslutet ska ni skriva till Integritetsskyddsmyndigheten. Ange i 
skrivelsen vilket beslut ni överklagar och den ändring som ni begär. Överklagandet ska 
ha kommit in till Integritetsskyddsmyndigheten senast tre veckor från den dag ni fick 
del av beslutet. Om överklagandet har kommit in i rätt tid sänder 
Integritetsskyddsmyndigheten det vidare till Förvaltningsrätten i Stockholm för 
prövning. 

Ni kan e-posta överklagandet till Integritetsskyddsmyndigheten om det inte innehåller 
några integritetskänsliga personuppgifter eller uppgifter som kan omfattas av 
sekretess. Myndighetens kontaktuppgifter framgår av beslutets första sida. 

Bilaga
Bilaga – Information om betalning av sanktionsavgift. 

Kopia till
MedHelps vd via e-post

