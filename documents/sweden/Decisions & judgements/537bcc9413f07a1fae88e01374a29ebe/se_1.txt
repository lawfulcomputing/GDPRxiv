1(17) 

H&M Hennes & Mauritz GBC AB  
Mäster Samuelsgatan 46A 
10638 Stockholm 
 

Diarienummer: 
DI-2020-10545 

 

Datum: 
2023-10-17 

Beslut efter tillsyn enligt 
dataskyddsförordningen -  H&M 
Hennes & Mauritz GBC AB 

Integritetsskyddsmyndighetens beslut 

Integritetsskyddsmyndigheten konstaterar att H&M Hennes & Mauritz GBC AB 
(556070-1715) har behandlat personuppgifter i strid med artiklarna 12.3 och 21.3 i 
dataskyddsförordningen1 genom att  

• 

• 

• 

• 

• 

• 

avseende klagomål 1: inte utan onödigt dröjsmål upphöra med behandling av 
klagandens personuppgifter för direktmarknadsföringsändamål efter att 
klaganden invänt mot sådan behandling den 5 april 2019, 
 
avseende klagomål 2: inte utan onödigt dröjsmål upphöra med behandling av 
klagandens personuppgifter för direktmarknadsföringsändamål efter att 
klaganden invänt mot sådan behandling den 4 juli 2019, 
 
avseende klagomål 3: inte utan onödigt dröjsmål upphöra med behandling av 
klagandens personuppgifter för direktmarknadsföringsändamål efter att 
klaganden invänt mot sådan behandling den 3 september 2019,  
 
avseende klagomål 4: inte utan onödigt dröjsmål upphöra med behandling av 
klagandens personuppgifter för direktmarknadsföringsändamål efter att 
klaganden invänt mot sådan behandling den 31 juli 2018, 
 
avseende klagomål 5: inte utan onödigt dröjsmål upphöra med behandling av 
klagandens personuppgifter för direktmarknadsföringsändamål efter att 
klaganden invänt mot sådan behandling i juli 2018, 
 
avseende klagomål 6: inte utan onödigt dröjsmål upphöra med behandling av 
klagandens personuppgifter för direktmarknadsföringsändamål efter att 
klaganden invänt mot sådan behandling den 8 augusti 2019.  

Integritetsskyddsmyndigheten konstaterar att H&M Hennes & Mauritz GBC AB har 
behandlat personuppgifter i strid med artikel 6.1 i dataskyddsförordningen genom att  

 
1 Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 
 

Postadress:
Box 8114
104 20 Stockholm
Webbplats:
www.imy.se
E-post:
imy@imy.se
Telefon:
08-657 61 00

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

2(17) 

 

• 

• 

• 

• 

• 

• 

avseende klagomål 1: under perioden 7 april 2019 till 2 augusti 2019 
behandlat klagandens personuppgifter för direktmarknadsföringsändamål utan 
rättslig grund, 
 
avseende klagomål 2: under perioden 6 juli 2019 till 3 oktober 2019 behandlat 
klagandens personuppgifter för direktmarknadsföringsändamål utan rättslig 
grund, 
 
avseende klagomål 3: under perioden 5 september 2019 till 5 februari 2020 
behandlat klagandens personuppgifter för direktmarknadsföringsändamål utan 
en rättslig grund,  
 
avseende klagomål 4: under perioden 2 augusti 2018 till 16 februari 2020 
behandlat klagandens personuppgifter för direktmarknadsföringsändamål utan 
rättslig grund,  
 
avseende klagomål 5: under perioden augusti 2018 till 20 maj 2019 behandlat 
klagandens personuppgifter för direktmarknadsföringsändamål utan rättslig 
grund,  
 
avseende klagomål 6: under perioden 10 augusti 2019 till 15 september 2019 
behandlat klagandens personuppgifter för direktmarknadsföringsändamål utan 
rättslig grund.  

Integritetsskyddsmyndigheten konstaterar att H&M Hennes & Mauritz GBC AB, 
avseende klagomål 1 till 6, har behandlat personuppgifter i strid med artikel 12.2 i 
dataskyddsförordningen genom att inte säkerställa system och rutiner som i tillräcklig 
utsträckning underlättat för de klagande att utöva sin rätt till invändning mot 
direktmarknadsföring.  

Integritetsskyddsmyndigheten beslutar med stöd av artiklarna 58.2 och 83 i 
dataskyddsförordningen att H&M Hennes & Mauritz GBC AB ska betala en 
administrativ sanktionsavgift på 350 000 (trehundrafemtiotusen) kronor för de 
konstaterade överträdelserna.  
Redogörelse för tillsynsärendet 

Handläggning 
Integritetsskyddsmyndigheten (IMY) har inlett tillsyn mot H&M Hennes & Mauritz GBC 
AB (H&M eller bolaget) med anledning av sex klagomål. IMY:s granskning avser 
hanteringen av klagandenas invändningar mot direktmarknadsföring och den 
efterföljande personuppgiftsbehandlingen. Klagomålen har lämnats över till IMY, i 
egenskap av ansvarig tillsynsmyndighet enligt artikel 56 i dataskyddsförordningen. 
Överlämnandet har skett från tillsynsmyndigheterna i de länder (Polen, Italien och 
Storbritannien) där klagandena har lämnat in sina klagomål i enlighet med 
förordningens bestämmelser om samarbete vid gränsöverskridande behandling. 

Handläggningen av tillsynsärendet har skett genom skriftväxling. Mot bakgrund av att 
det gäller gränsöverskridande behandling har IMY använt sig av de mekanismer för 
samarbete och enhetlighet som finns i kapitel VII i dataskyddsförordningen. Berörda 
tillsynsmyndigheter har varit dataskyddsmyndigheterna i Tyskland, Slovenien, 
Frankrike, Danmark. Spanien, Norge, Italien, Finland, Polen, Belgien, Portugal, 
Cypern, Estland och Nederländerna.  
 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

3(17) 

 

Eftersom klagomål 4 och 5 överlämnats från Storbritannien, som under 
handläggningen av tillsynsärendet lämnat unionssamarbetet, har IMY varit i kontakt 
med Storbritanniens tillsynsmyndighet (ICO) för att säkerhetsställa att en ne bis in 
idem situation undviks. ICO har ingen information om att de vidtagit några 
korrigerande åtgärder avseende klagomålen. Det noteras att ICO:s lagringstid för 
klagomål är två år och att de därför inte har sparat någon information om klagomålen. 
IMY noterar vidare att tillsynsobjektet vid kommunicering med IMY inte påtalat att 
några sådana åtgärder ska ha vidtagits av ICO. Det framgår av artikel 3 i 
dataskyddsförordningen att bestämmelserna i förordningen gäller för all 
personuppgiftsbehandling som sker inom ramen för den verksamhet som bedrivs av 
den personuppgiftsansvariges verksamhetsställe inom union, oavsett om 
behandlingen utförts inom union eller inte. IMY bedömer således att det inte föreligger 
något hinder för att klagomål 4 och 5 inkluderas i IMY:s granskning.  

Allmänt om vad klagandena och H&M har uppgett 
Enligt klagomålen har klagandena mottagit oönskade nyhetsbrev från bolaget trots att 
de har invänt mot att få sina personuppgifter behandlade för 
direktmarknadsföringsändamål.  

Bolaget har uppgett att det är personuppgiftsansvarig för den 
personuppgiftsbehandling som tillsynen omfattar.  

Bolaget erbjuder sina kunder tre olika tillvägagångsätt för att motsätta sig 
marknadsföring via nyhetsbrev. Kunderna kan ändra sin prenumerationsstatus under 
sina kontoinställningar, avregistrera sig från prenumerationer via en länk som finns i 
varje utskick av nyhetsbrev eller kontakta bolagets kundtjänst. Bolaget hanterar ett 
mycket stort antal prenumeranter årligen och det är endast i en mycket liten del av 
avregistreringsärenden det uppstår någon form av problem.  

Bolaget bekräftar att det har mottagit klagandenas invändningar i samtliga klagomål. 
Bolaget har dock inte kvar någon dokumenterad korrespondens med klagandena då 
lagringstiden för kommunikation med kundtjänst har passerat. Bolaget avser att se 
över sin lagringstid vid kommunikation med kundtjänst för ändamålet att kunna visa 
vilka åtgärder som vidtagits för att tillmötesgå registrerades rättigheter.  

Nedan följer en redogörelse över vad klagandena och bolaget har anfört i förhållande 
till respektive klagomål.  

Klagomål 1 (från Polen med nationellt referensnummer: ZSPR.440.1340.2019) 

I klagomålet görs gällande att klaganden framställde sin invändning mot att få 
direktmarknadsföring genom att fylla i bolagets formulär via kontoinställningar, samt 
genom att kontakta kundtjänst vid upprepade tillfällen, utan framgång. Klaganden har 
kontaktat såväl den polska (obslugaklienta.pl@hm.com) som den brittiska 
(customerservice.UK@hm.com) kundtjänsten. Enligt den till klagomålet bifogade e-
postkorrespondensen informerade bolaget klaganden den 8 april 2019 att hen inte 
skulle motta några fler nyhetsbrev. Klaganden har inkommit med underlag på att 
bolaget skickat nyhetsbrev fram till och med den 1 augusti 2019.  

Bolaget har i sitt svar anfört att det avslutade klagandens prenumeration från bolagets 
allmänna nyhetsbrev den 5 april 2019 men av misstag (och i strid med bolagets 
interna instruktioner) avregistrerades klaganden endast från det allmänna 
nyhetsbrevet och inte från det nyhetsbrev som är kopplat till kundklubben. Den 2 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

4(17) 

 

augusti 2019 avslutades även nyhetsbrev kopplade till kundklubben och klaganden har 
därefter inte fått någon marknadsföring. Bolaget har medgett att det inte hanterat 
begäran i enlighet med sina rutiner men uppgett att misstaget inte kan inträffa igen 
eftersom det inte längre är tekniskt möjligt för kundtjänst att avregistrera en kund från 
endast en typ av nyhetsbrev.  

Klagomål 2 (från Italien med nationellt referensnummer: 142785) 

I klagomålet görs gällande att klaganden framställde sin invändning mot att få 
direktmarknadsföring genom att använda avprenumerationslänken i utskicket av 
nyhetsbrevet, samt genom att kontakta kundtjänst vid tre tillfällen utan framgång. I  
e-post till bolaget den 4 juli 2019 uppger klaganden att hen försökt använda 
avprenumerationslänken ett tiotal gånger. Klaganden har varit i kontakt med den 
italienska kundtjänsten via servizioclienti.it@hm.com. Bolaget informerade klaganden 
den 4 juli 2019 att kundtjänst hade skickat ärendet vidare till behörig avdelning och att 
det kunde ta lite tid innan klagandens begäran helt tillgodosetts. Klaganden har 
därefter fortsatt ta emot nyhetsbrev fram till och med den 3 oktober 2019.  

Bolaget har i sitt svar anfört att det avslutade klagandens prenumeration från bolagets 
allmänna nyhetsbrev den 4 juli 2019. Av misstag (och i strid med bolagets interna 
instruktioner) avregistrerades klaganden endast från det allmänna nyhetsbrevet och 
inte från det nyhetsbrev som är kopplat till kundklubben. Den 2 oktober 2019 
avslutades även nyhetsbrev kopplade till kundklubben och klaganden har efter den 3 
oktober 2019 inte fått någon marknadsföring. Bolaget har medgett att det inte har 
hanterat begäran i enlighet med sina rutiner men att misstaget inte kan inträffa igen 
eftersom det inte längre är tekniskt möjligt för kundtjänst att avregistrera en kund från 
endast en typ av nyhetsbrev.  

Klagomål 3 (från Italien med nationellt referensnummer: 146896) 

Av bifogad e-postkorrespondens till klagomålet framgår att klaganden kontaktade 
bolaget den 3 september 2019 för att invända mot direktmarknadsföring. Samma dag 
mottog klaganden e-post från bolaget med information om att avprenumerationen 
utförts. Den 7 september 2019 kontaktade klaganden bolaget på nytt via e-post och 
påtalade att hen fortfarande fick oönskad e-post. Klaganden fick svar från bolaget 
samma dag med instruktioner om att ändra inställningar under ”mina sidor” samt att 
använda avprenumerationslänken längst ned i bolagets marknadsföringsutskick. 
Klaganden svarade att hen redan vidtagit de föreslagna åtgärderna ett tiotal gånger. 
Klaganden har varit i kontakt med den italienska kundtjänsten via 
servizioclienti.it@hm.com. 

Bolaget har i sitt svar anfört att det avslutade klagandens prenumeration från bolagets 
allmänna nyhetsbrev den 3 september 2019. Av misstag (och i strid med bolagets 
interna instruktioner) avregistrerades klaganden endast från det allmänna 
nyhetsbrevet och inte från det nyhetsbrev som är kopplat till kundklubben. Den 5 
februari 2020 avslutades även nyhetsbrev kopplade till kundklubben och klaganden 
har därefter inte fått någon marknadsföring. Bolaget har medgett att det inte hanterat 
begäran i enlighet med sina rutiner men uppgett att misstaget inte kan inträffa igen 
eftersom det inte längre är tekniskt möjligt för kundtjänst att avregistrera en kund från 
endast en typ av nyhetsbrev. 

 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

5(17) 

 

Klagomål 4 (från Storbritannien med nationellt diarienummer: RFA0782737) 

I klagomålet görs gällande att klaganden framställde sin invändning mot att få 
direktmarknadsföring genom att upprepade gånger använda avprenumerationslänken i 
utskicket av nyhetsbrevet, genom att ringa till kundtjänst samt genom att kontakta 
bolaget via e-post vid åtminstone två tillfällen. Klaganden har varit i kontakt med 
kundtjänsten via e-postadressen customerservice@arket.com. Till klagomålet har 
klaganden bifogat e-postkorrespondens med bolaget samt ett meddelande från 
bolaget den 26 juli 2018 om att ett avprenumerationsförsök misslyckats. Klaganden 
uppgav i sitt ursprungliga klagomål till den brittiska tillsynsmyndigheten att hen 
kontaktade H&M den 31 juli 2018. Klagandens har bifogat ett e-postmeddelande från 
Arkets kundtjänst från den 31 juli 2018 som innehåller instruktioner om vilka ytterligare 
åtgärder klaganden kan vidta för att invända mot direktmarknadsföring. Klaganden har 
även bifogat e-postkorrespondens från den 14, 15, 17 och 18 augusti 2018. Bolaget 
informerade klaganden den 18 augusti 2018 att kundtjänst skickat ärendet vidare till 
behörig avdelning och att det kunde ta 3-4 arbetsdagar innan klagandens begäran helt 
tillgodosetts. Klaganden har därefter fortsatt ta emot nyhetsbrev, bland annat den 2 
september 2018 enligt en till klagomålet bifogad kopia på marknadsföringsutskick.  

Bolaget har i sitt svar uppgett att det har begränsad information om ärendet. Av 
bolagets kundsystem framgår att klaganden tog emot nyhetsbrev fram till och med den 
16 februari 2020. Bolaget har därefter inte skickat några nyhetsbrev till klaganden. 

Klagomål 5 (från Storbritannien med nationellt diarienummer: RFA0768679)  

I klagomålet görs gällande att klaganden framställde sin invändning mot att få 
direktmarknadsföring genom att använda avprenumerationslänken fem gånger utan 
framgång. Av klagomålet framgår inte ett exakt datum för när klaganden invände. Den 
klagande vände sig dock till den brittiska dataskyddsmyndigheten med ett klagomål 
och uppgav då att hen försökt avprenumerera från bolagets nyhetsbrev fem gånger 
under den förevarande fyraveckorsperioden. Klaganden bifogade också bolagets 
senaste marknadsföringsutskick som är daterat den 18 juli 2018.  

Bolaget har i sitt svar uppgett att den brittiska dataskyddsmyndigheten (ICO)2 
kontaktade bolaget angående detta ärende den 20 maj 2019. Samma dag 
avregistrerade bolaget klaganden från nyhetsbrevet. Klaganden har därefter inte 
mottagit några nyhetsbrev. Den 29 maj 2019 informerade ICO bolaget att klaganden 
erhållit information om att hens begäran är hanterad. Bolaget uppger slutligen att 
klagomålet tyder på att bolaget svarat klaganden vid flera tillfällen.  

Klagomål 6 (från Polen med nationellt diarienummer: ZSPR.440.1662.2019) 

I klagomålet görs gällande att klaganden framställde sin invändning mot att få 
direktmarknadsföring genom att många gånger använda avprenumerationslänken i 
utskicket av nyhetsbrevet, samt genom att minst två gånger kontakta bolaget via e-
post och genom att fylla i bolagets formulär via kontoinställningar, utan framgång. 
Klaganden har kontaktat den polska kundtjänsten via obslugaklienta.pl@hm.com.  
Bolaget informerade klaganden den 8 augusti 2019 att hen blivit avregistrerad från 
nyhetsbrev men att det kan ta upp till 30 dagar innan klagandens begäran 

 
2 Information Comissioner’s Office 
 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

6(17) 

 

tillgodosetts. Klaganden har till klagomålet bifogat ett utdrag av ett nyhetsbrev som 
skickades till klagandens e-postadress den 15 september 2019.  

Bolaget har i sitt svar uppgett att det saknar information om ärendet eftersom 
klaganden begärt att få samtliga personuppgifter raderade.  

Vad H&M har uppgett om vidtagna åtgärder 
Bolaget hanterar ett mycket stort antal prenumeranter årligen. Bolagets bedömning är 
att det endast i en liten del av de ärenden där en prenumerant ber om att avregistreras 
från vidare utskick uppstår någon form av problem.  

I oktober 2019 tillsatte bolaget en särskild arbetsgrupp bestående av personer från 
olika verksamhetsområden och kompetenser, t.ex. inom IT-utveckling, dataskydd och 
marknadsföring. Syftet var att lägga ytterligare resurser och mer fokus på att effektivt 
kunna lösa situationer där ett fåtal avprenumerationer stött på hinder.  

Under det kontinuerliga förvaltnings- och förbättringsarbete som bedrivs i dessa frågor 
har bolaget identifierat flera orsaker som åtgärdats genom:  

• 

• 

• 

buggfixar kopplade till kundtjänstens manuella förändringar av en kunds 
prenumerationsstatus,  
buggfixar kopplade till prenumerationsstatus hos en medlem/kontohavares 
kontoinställningar samt 
justering av rutiner, arbetssätt och ytterligare utbildning av kundtjänstpersonal. 

Bolaget uppger vidare att det är flera system som är involverade i utskicken av 
nyhetsbrev. För att ytterligare minska risken för konsekvenser av buggar i de tekniska 
systemen implementerade bolaget i maj 2020 en manuell rutin för att säkerställa att 
uppdateringen sker i samtliga system. Detta gjorde det möjligt att proaktivt korrigera 
prenumerationsstatusen i kommunicerande system och undvika felaktiga utskick av 
nyhetsbrev. Denna manuella rutin automatiserades i juli 2020.  

Den 8 december 2020 implementerade bolaget en teknisk lösning som säkerställer att 
samtliga involverade system får uppdaterad information i samband med att en kund 
avprenumererar sig oavsett tidigare status.  

Bolaget har också infört funktioner för systematisk flaggning när en prenumerant 
klickar på en avprenumerationslänk mer än en gång. Detta möjliggör att åtgärder kan 
vidtas för att utreda om det föreligger några problem med avprenumerationen.  

Tidigare när en kund klickade på avprenumerations-länken sändes det en signal till ett 
av bolagens system som i sin tur kommunicerade med omkringliggande system. 
Sedan december 2020 sänds signalen direkt till det system som skickar ut 
nyhetsbreven. Enligt bolaget minskar det risken för att avprenumerationer inte går 
igenom.  

Bolaget arbetar också med att implementera ett monitoreringssystem som ska kunna 
flagga om det uppstår några systematiska problem i samband med ett 
avprenumerationsärende.  

Bolaget avser också att genomföra en översyn av prenumeranterna i bolagets 
kundklubb i syfte att säkerställa att samtliga prenumerationsstatusar är korrekta.  

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

7(17) 

 

Motivering av beslutet 
Tillämpliga bestämmelser  

Enligt artikel 6 i dataskyddsförordningen krävs att den som behandlar personuppgifter 
har en rättslig grund för behandlingen, dvs. att åtminstone ett av villkoren i artikel 6.1 
är uppfyllt. 

Artikel 21 i dataskyddsförordningen föreskriver en rätt för den registrerade att göra 
invändningar mot behandling av personuppgifter som grundar sig på artikel 6.1 e eller 
6.1 f i dataskyddsförordningen. Enligt artikel 21.2 ska den registrerade ha rätt att när 
som helst invända mot behandling av personuppgifter för 
direktmarknadsföringsändamål avseende honom eller henne. Av artikel 21.3 följer att 
om den registrerade invänder mot sådan behandling ska personuppgifterna inte längre 
behandlas för direktmarknadsföringsändamål. 

Enligt artikel 12.3 i dataskyddsförordningen ska den personuppgiftsansvarige 
tillhandahålla den registrerade information om de åtgärder som vidtagits med 
anledning av en begäran enligt artikel 21 i dataskyddsförordningen utan onödigt 
dröjsmål och under alla omständigheter senast en månad efter att begäran mottagits. 
Tidsfristen om en månad får förlängas med ytterligare två månader om begäran är 
särskilt komplicerad eller antalet inkomna begäranden är högt.  

Om tidsfristen om en månad förlängs, ska den personuppgiftsansvarige underrätta den 
registrerade om förlängningen. Underrättandet av förlängningen av tidsfristen ska ske 
inom en månad från det att begäran mottogs. Den personuppgiftsansvarige ska också 
ange orsakerna till förseningen.  

Av artikel 12.2 i dataskyddsförordningen framgår att den personuppgiftsansvarige ska 
underlätta utövandet av den registrerades rättigheter i enlighet med artiklarna 15–22. 
Enligt skäl 59 till dataskyddsförordningen bör förfaranden fastställas som gör det 
lättare för registrerade att utöva sina rättigheter enligt denna förordning, inklusive 
mekanismer för att begära och i förekommande fall kostnadsfritt få tillgång till och 
erhålla rättelse eller radering av personuppgifter samt för att utöva rätten att göra 
invändningar. Den personuppgiftsansvarige bör också tillhandahålla hjälpmedel för 
elektroniskt ingivna framställningar, särskilt i fall då personuppgifter behandlas 
elektroniskt. 

Integritetsskyddsmyndighetens bedömning  

Har det skett en överträdelse av artikel 12.2 i dataskyddsförordningen? 
IMY har att ta ställning till om H&M avseende de sex klagomålen i tillräcklig 
utsträckning underlättat för klagandena att utöva sin rätt till invändning i enlighet med 
dataskyddsförordningen. IMY utreder följaktligen inte bolagets nya rutiner som avser 
tiden efter att klagandenas begäranden redan hanterats av bolaget.  

Enligt IMY följer det av artikel 12.2 och skäl 59 i dataskyddsförordningen att bolaget i 
detta fall haft en skyldighet att ha interna rutiner som gör att de registrerade kan utöva 
sina rättigheter på ett enkelt och ändamålsenligt sätt. Den skyldigheten förutsätter att 
den personuppgiftsansvarige regelbundet kontrollerar och säkerställer att de rutiner 
och system som används möjliggör för registrerade att enkelt kunna utöva sina 
rättigheter.  
 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

8(17) 

 

Bolaget har i sina yttranden till IMY redogjort för att det i systemet och i samband med 
hanteringen av klagandenas invändningar mot direktmarknadsföring varit möjligt att 
avprenumerera en registrerad från olika nyhetsbrev. Avseende klagomål 1-3 har 
bolaget kunnat konstatera att klagandena har avprenumererats från det allmänna 
nyhetsbrevet men däremot inte från det nyhetsbrev som varit kopplat till kundklubben. 
Avseende klagomål 4-6 saknar bolaget tillräcklig information. Bolaget har uppgett att 
det inte längre är möjligt för kundtjänst att endast avprenumerera på allmänna 
nyhetsbrev och att en motsvarade situation numera inte kan inträffa.  

Vidare kan konstateras att klagandena i klagomål 2-6 uppgett att de ett flertal, i vissa 
fall upp till ett tiotal, gånger använt avprenumerationslänken som följer med 
nyhetsbrevet utan att nyhetsbreven upphört att komma. Det har rört sig om fem 
klagande, från tre olika länder, som vid upprepade tillfällen och utspritt i tid, använt sig 
av avprenumerationslänken utan att den fungerat. Bolaget har redogjort för ett flertal 
generella och omfattande tekniska åtgärder som vidtagits i syfte att minska risken för 
att avprenumerationer inte går igenom.  

Klagandena i klagomål 1, 2, 3, 4 och 6 har, efter att ha konstaterat att länken för 
avprenumeration inte fungerat, kontaktat bolaget på olika sätt, bland annat med hjälp 
av formulär via kontoinställningar, via e-post samt genom kontaktformulär. Klagandena 
har vid olika tillfällen sammantaget under cirka ett års tid även kontaktat kundtjänsten i 
Italien, Polen och Storbritannien samt kundtjänsten för varumärket Arket utan att 
kundtjänsten på ett korrekt sätt kunnat uppfatta och hantera deras begäranden.  

Mot bakgrund av att bolaget redan i juni 2018 uppmärksammats på brister avseende 
bland annat avprenumerationsfunktionen bedömer IMY att bolaget dröjt alltför länge 
(till oktober 2019) med att åtgärda de brister som förelegat. 

Vid en bedömning av de omständigheter som anges ovan finner IMY att det med 
avseende på de sex klagomålen förelegat brister i den interna processen för hantering 
av invändningar enligt artikel 21.2 i dataskyddsförordningen som fått till följd att 
klagandena inte på ett enkelt sätt kunnat ta tillvara och utöva sina rättigheter enligt 
förordningen. Bolaget har därmed överträtt artikel 12.2 i dataskyddsförordningen.  

Rätt att göra invändningar – har det skett en överträdelse av artiklarna 21.3, 12.3 
och 6.1. dataskyddsförordningen? 

Allmänna utgångspunkter 
Om en registrerad invänder mot direktmarknadsföring enligt artikel 21.2 i 
dataskyddsförordningen ska, enligt artikel 21.3, personuppgifter inte längre behandlas 
för sådana ändamål. I enlighet med artikel 12.3 i dataskyddsförordningen ska den 
personuppgiftsansvarige, utan onödigt dröjsmål och senast inom en månad efter att 
begäran mottagits, vidta åtgärder med anledning av begäran samt lämna information 
om de vidtagna åtgärderna. En begäran om invändning mot direktmarknadsföring 
enligt artikel 21.3 som inte tillgodoses utan onödigt dröjsmål utgör därför en 
överträdelse av både artikel 21.3 och 12.3.  

Efter en invändning är fortsatt behandling av den registrerades personuppgifter inte 
längre tillåten för direktmarknadsföringsändamål. IMY konstaterar att det mot bakgrund 
av detta förbud inte heller kan föreligga någon rättslig grund enligt artikel 6.1 i 
dataskyddsförordningen för sådan behandling. Fortsatt behandling för 
marknadsföringsändamål, efter det att en invändning enligt artikel 21.3 tagits emot och 
bort hanterats av den personuppgiftsansvarige, utgör därmed även en överträdelse av 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

9(17) 

 

artikel 6.1. För att avgöra när bolaget inte längre haft en rättslig grund för 
behandlingen måste det bedömas när en invändning senast borde ha hanterats.  

Eftersom rätten att invända mot direktmarknadsföring enligt artikel 21.2 i 
dataskyddsförordningen är ovillkorlig finns det inget utrymme för individuell prövning 
av om en sådan invändning ska godtas. Hanteringen av invändningar mot 
direktmarknadsföring bör därför vara en rutinåtgärd för den personuppgiftsansvarige 
och ske skyndsamt. 

I dataskyddsförordningen betonas vikten av att på ett korrekt sätt utvärdera och 
minska eventuella risker för enskildas rättigheter och friheter till följd av en behandling 
av personuppgifter. Ett exempel på en risk för enskilda är att marknadsföring kan ha till 
syfte att påverka registrerades val och köpvanor och det är därför av vikt att H&M som 
en stor aktör, har fungerande rutiner och processer på plats för att hantera 
registrerades begäranden om invändning skyndsamt.  

H&M har ett automatiserat system som har till syfte att på ett enkelt sätt fånga upp en 
registrerads viljeyttring att invända mot direktmarknadsföring och också på ett enkelt 
och snabbt sätt kunna avbryta utskick för direktmarknadsföringsändamål. Samtliga 
klagandenas viljeyttringar att invända mot direktmarknadsföring har trots detta behövt 
framföras upprepade gånger. I klagomål 1, 2, 3, 4 och 6 har klagandenas invändningar 
dessutom behövt framföras genom olika kontaktvägar hos bolaget, antingen genom att 
använda H&M:s avprenumerationslänk eller genom att kontakta bolaget på olika sätt 
eller en kombination av dessa. 

Det är särskilt angeläget från bolagets sida att agera snabbt vid indikationer på att 
klagandena inte kunnat utöva sin rätt till invändning eftersom att det skulle kunna 
innebära, och i de sex enskilda fallen har inneburit, att klaganden trots tidigare 
invändningar, tagit emot marknadsföringsutskick mot sin vilja.  

Med beaktande av vad som ovan anförts bedömer IMY att den tid inom vilken bolaget 
borde ha agerat i dessa sex enskilda fall var mycket kort. Hur lång denna tid bör vara 
måste bedömas med hänsyn till omständigheterna i det enskilda fallet och kan variera 
exempelvis beroende på om avregistreringen sker automatiskt eller manuellt. Mot 
bakgrund av omständigheterna i det här ärendet bedömer IMY att två dagar var en 
rimlig tid för bolaget att hantera begäran om invändning i de sex aktuella fallen.  

Utgångspunkt i respektive klagomål 
 
Klagomål 1 (från Polen med nationellt referensnummer: ZSPR.440.1340.2019) 

Klaganden anger inte exakt vilket datum hen första gången invände mot 
direktmarknadsföring till bolaget genom att fylla i bolagets formulär via 
kontoinställningar. Klaganden har dock bifogat e-postkorrespondens med bolaget av 
vilken framgår att bolaget informerade klaganden den 8 april 2019 att hen inte skulle 
motta några fler nyhetsbrev.  

Bolaget kan inte bekräfta datumet för klagandens invändning då kundtjänstens 
korrespondens med klaganden gallrats.  

Av utredningen är det inte möjligt att fastslå exakt datum för när klaganden först 
invände mot direktmarknadsföring. Utredningen visar dock att klaganden i vart fall 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

10(17) 

 

invänt mot direktmarknadsföring den 5 april 2019 eftersom bolaget i sitt svar anfört att 
det avlutade klagandens prenumeration från bolagets allmänna nyhetsbrev den dagen.  

Efter att klaganden invänt mot behandling av sina personuppgifter för 
direktmarknadsföringsändamål i vart fall den 5 april 2019 har bolaget fortsatt skicka 
nyhetsbrev till klaganden till och med den 2 augusti 2019. 

I det aktuella fallet har utskicken av direktmarknadsföring därmed fortsatt i ytterligare 
närmare fyra månader efter klagandens invändning. IMY finner att bolaget borde ha 
hanterat klagandens begäran om invändning inom i vart fall två dagar. Bolaget har 
därför inte hanterat klagandens invändning utan onödigt dröjsmål och således agerat i 
strid med artiklarna 12.3 och 21.3 i dataskyddsförordningen.  

Bolaget har vidare saknat rättslig grund enligt artikel 6 i dataskyddsförordningen för 
den behandling av klagandens personuppgifter för direktmarknadsföringsändamål som 
skett därefter. IMY konstaterar mot denna bakgrund att bolaget från den 7 april 2019 
fram till att utskicken upphörde behandlat klagandens personuppgifter i strid med 
artikel 6.1 dataskyddsförordningen.  

Klagomål 2 (från Italien med nationellt referensnummer: 142785) 

Klaganden anger inte exakt vilket datum hen första gången invände mot 
direktmarknadsföring till bolaget genom att använda avprenumerationslänken. 
Klaganden har dock bifogat e-postkorrespondens med bolaget från den 4 juli 2019 
som visar att hen redan då hade försökt att använda avprenumerationslänken ett tiotal 
gånger.  

Bolaget kan inte bekräfta datumet för klagandens invändning då kundtjänstens 
korrespondens med klaganden gallrats.  

Av utredningen är det inte möjligt att fastslå exakt datum för när klaganden först 
invände mot direktmarknadsföring. Utredningen visar dock att klaganden i vart fall 
invänt mot direktmarknadsföring den 4 juli 2019 eftersom bolaget i sitt svar anfört att 
det avslutat klagandens prenumeration från bolagets allmänna nyhetsbrev den dagen.  

Efter att klaganden invänt mot behandling av sina personuppgifter för 
direktmarknadsföringsändamål i var fall den 4 juli 2019 har bolaget fortsatt skicka 
nyhetsbrev till klaganden till och med den 3 oktober 2019.  

I det aktuella fallet har utskicken av direktmarknadsföring således fortsatt i ytterligare 
närmare tre månader efter klagandens invändning. IMY finner att bolaget borde ha 
hanterat klagandens begäran om invändning i vart fall inom två dagar. Bolaget har 
därför inte hanterat klagandens invändning utan onödigt dröjsmål och således agerat i 
strid med artiklarna 12.3 och 21.3 i dataskyddsförordningen.  

Bolaget har vidare saknat rättslig grund enligt artikel 6 i dataskyddsförordningen för 
den behandling av klagandens personuppgifter för direktmarknadsföringsändamål som 
skett därefter. IMY konstaterar mot denna bakgrund att bolaget från den 6 juli 2019 
fram till att utskicken upphörde behandlat klagandens personuppgifter i strid med 
artikel 6.1 dataskyddsförordningen.  

 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

11(17) 

 

Klagomål 3 (från Italien med nationellt referensnummer: 146896) 

Klaganden anger inte exakt vilket datum hen första gången invände mot 
direktmarknadsföring till bolaget genom att använda avprenumerationslänken. 
Klaganden har dock bifogat e-postkorrespondens med bolaget från den 3 september 
2019 med en begäran om att invända mot direktmarknadsföring. Klaganden har också 
i efterföljande korrespondens anfört att hen redan använt avprenumerationslänken ett 
tiotal gånger.  

Bolaget kan inte bekräfta datumet för klagandens invändning då kundtjänstens 
korrespondens med klaganden gallrats.  

Av utredningen är det inte möjligt att fastslå exakt datum för när klaganden först 
invände mot direktmarknadsföring. Utredningen visar dock att klaganden i vart fall 
invänt mot direktmarknadsföring den 3 september 2019 då klaganden kontaktade 
bolaget via e-post.  

Efter att klaganden invänt mot behandling av dennes personuppgifter för 
direktmarknadsföringsändamål i vart fall den 3 september 2019 har bolaget fortsatt 
skicka nyhetsbrev till klaganden till och med den 5 februari 2020. 

I det aktuella fallet har utskicken av direktmarknadsföring följaktligen fortsatt i 
ytterligare fem månader efter klagandens invändning. IMY finner att bolaget borde ha 
hanterat klagandens begäran om invändning i vart fall inom två dagar. Bolaget har 
därför inte hanterat klagandens invändning utan onödigt dröjsmål och således agerat i 
strid med artiklarna 12.3 och 21.3 i dataskyddsförordningen.  

Bolaget har vidare saknat rättslig grund enligt artikel 6 i dataskyddsförordningen för 
den behandling av klagandens personuppgifter för direktmarknadsföringsändamål som 
skett därefter. IMY konstaterar mot denna bakgrund att bolaget från den 5 september 
2019 fram till att utskicken upphörde behandlat klagandens personuppgifter i strid med 
artikel 6.1 dataskyddsförordningen.  

Klagomål 4 (från Storbritannien med nationellt diarienummer: RFA0782737) 

Klaganden anger inte exakt vilket datum hen första gången invände mot 
direktmarknadsföring till bolaget genom att använda avprenumerationslänken. 
Klaganden har dock bifogat en kopia på ett meddelande till bolaget om att ett 
avprenumerationsförsök misslyckats den 26 juli 2019 samt e-postkorrespondens med 
bolaget från den 31 juli 2019 av vilken framgår att bolaget ger ytterligare instruktioner 
för vad som kan göras när avprenumerationslänken inte fungerar.  

Bolaget kan inte bekräfta datumet för klagandens invändning då kundtjänstens 
korrespondens med klaganden gallrats.  

Av utredningen är det inte möjligt att fastslå exakt datum för när klaganden först 
invände mot direktmarknadsföring. Utredningen visar dock att klaganden i vart fall 
invänt mot direktmarknadsföring den 31 juli 2018 då bolaget gett klaganden ytterligare 
instruktioner avseende avprenumerationen.  

Efter att klaganden invänt mot behandling av dennes personuppgifter för 
direktmarknadsföringsändamål i vart fall den 31 juli 2018 har bolaget fortsatt skicka 
nyhetsbrev till klaganden till och med den 16 februari 2020. 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

12(17) 

 

I det aktuella fallet har utskicken av direktmarknadsföring därmed fortsatt i ytterligare 
18 månader efter klagandens invändning. IMY finner att bolaget borde ha hanterat 
klagandens begäran om invändning i vart fall inom två dagar. Bolaget har därför inte 
hanterat klagandens invändning utan onödigt dröjsmål och således agerat i strid med 
artiklarna 12.3 och 21.3 i dataskyddsförordningen.  

Bolaget har vidare saknat rättslig grund enligt artikel 6 i dataskyddsförordningen för 
den behandling av klagandens personuppgifter för direktmarknadsföringsändamål som 
skett därefter. IMY konstaterar mot denna bakgrund att bolaget från den 2 augusti 
2018 fram till att utskicken upphörde behandlat klagandens personuppgifter i strid med 
artikel 6.1 dataskyddsförordningen.  

Klagomål 5 (från Storbritannien med nationellt diarienummer: RFA0768679) 

I sitt klagomål till ICO bifogade klaganden en kopia på det marknadsföringsutskick som 
hen mottagit från H&M den 18 juli 2018 och den klagande uppger att det var det 
senast mottagna utskicket. I klagomålet uppges också att den klagande under de fyra 
förevarande veckorna, innan klagomålet lämnades in, försökt avprenumerera från 
bolagets marknadsföringsutskick utan framgång. Det framgår inte av klagomålet när 
klaganden första gången invände mot direktmarknadsföring.  

Bolaget har uppgett att de tagit emot klagandens invändningar men kan inte bekräfta 
datumet för när invändningarna gjordes. Bolaget noterar att klagomålet tyder på att 
bolaget svarat klaganden vid ett flertal gånger.  

IMY bedömer att utredningen inte visat annat än att den klagande i vart fall under juli 
2018, när hen lämnade in ett klagomål till den brittiska dataskyddsmyndigheten, har 
invänt mot bolagets direktmarknadsföring. Bedömningen görs särskilt mot bakgrund av 
de brister avseende uppdelning av nyhetsbrev som förelåg vid tiden för klagomålet och 
att klaganden anfört att hen försökt invända under en fyraveckorsperiod samt att 
bolaget uppgett att de tagit emot klagandens invändning. Den 20 maj 2019 
avprenumererades klaganden från bolagets nyhetsbrev.  

I det aktuella fallet har utskicken av direktmarknadsföring således fortsatt i ytterligare 9 
månader efter klagandens invändning. IMY finner att bolaget borde ha hanterat 
klagandens begäran om invändning i vart fall inom två dagar. Bolaget har därför inte 
hanterat klagandens invändning utan onödigt dröjsmål och således agerat i strid med 
artiklarna 12.3 och 21.3 i dataskyddsförordningen.  

Bolaget har vidare saknat rättslig grund enligt artikel 6 i dataskyddsförordningen för 
den behandling av klagandens personuppgifter för direktmarknadsföringsändamål som 
skett därefter. IMY konstaterar mot denna bakgrund att bolaget från augusti 2018 fram 
till att utskicken upphörde behandlat klagandens personuppgifter i strid med artikel 6.1 
i dataskyddsförordningen.  

Klagomål 6 (från Polen med nationellt diarienummer: ZSPR.440.1662.2019) 

Klaganden anger inte exakt vilket datum hen första gången invände mot 
direktmarknadsföring till bolaget genom att använda avprenumerationslänken. 
Klaganden har dock bifogat e-postkorrespondens med bolaget från den 8 augusti 
2019. Av korrespondensen framgår att klaganden erhåller nyhetsbrev trots att 
klaganden använt avprenumerationslänken många gånger. 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

13(17) 

 

Bolaget kan inte bekräfta datumet för klagandens invändning då kundtjänstens 
korrespondens med klaganden gallrats.  

Av utredningen är det inte möjligt att fastslå exakt datum för när klaganden först 
invände mot direktmarknadsföring. Däremot visar underlaget att klaganden i vart fall 
invänt mot direktmarknadsföring den 8 augusti 2019 då klaganden mejlat bolaget.  

Bolaget har uppgett att det saknar information om det aktuella klagomålet. Den 
klagande har dock till sitt klagomål bifogat en kopia på det utskick av 
direktmarknadsföring som hen erhöll den 15 september 2019. E-postutskicket är 
adresserat till den e-postadress som klaganden använder i såväl korrespondens med 
bolaget som med den polska dataskyddsmyndigheten. Det har inte framkommit 
omständigheter som föranleder IMY att ifrågasätta klagandens inlämnade underlag. 
Den klagande invände mot direktmarknadsföring i vart fall den 8 augusti 2019 och 
IMY:s bedömning är att bolaget har skickat nyhetsbrev till klaganden till och med den 
15 september 2019. Bolaget har inte heller kunnat visa att de informerat klaganden om 
förseningen eller att förseningen skulle vara berättigad.  

I det aktuella fallet har utskicken av direktmarknadsföring följaktligen fortsatt i 
ytterligare en månad och en vecka efter klagandens invändning. IMY finner att bolaget 
borde ha hanterat klagandens begäran om invändning i vart fall inom två dagar. 
Bolaget har därför inte hanterat klagandens invändning utan onödigt dröjsmål och 
således agerat i strid med artiklarna 12.3 och 21.3 i dataskyddsförordningen.  

Bolaget har vidare saknat rättslig grund enligt artikel 6 i dataskyddsförordningen för 
den behandling av klagandens personuppgifter för direktmarknadsföringsändamål som 
skett därefter. IMY konstaterar mot denna bakgrund att bolaget från den 10 augusti 
2019 fram till att utskicken upphörde behandlat klagandens personuppgifter i strid med 
artikel 6.1 dataskyddsförordningen.  

Val av ingripande 

Tillämpliga bestämmelser 
Av artiklarna 58.2 i och 83.2 dataskyddsförordningen framgår att IMY har befogenhet 
att påföra administrativa sanktionsavgifter i enlighet med artikel 83. Beroende på 
omständigheterna i det enskilda fallet ska administrativa sanktionsavgifter påföras 
utöver eller i stället för de andra åtgärder som avses i artikel 58.2, som till exempel 
förelägganden och förbud. Om det är fråga om en mindre överträdelse får IMY enligt 
vad som anges i skäl 148 till dataskyddsförordningen i stället för att påföra en 
sanktionsavgift utfärda en reprimand enligt artikel 58.2 b. Hänsyn ska tas till 
försvårande och förmildrande omständigheter i fallet, såsom överträdelsens karaktär, 
svårighetsgrad och varaktighet samt tidigare överträdelser av relevans. 

Varje tillsynsmyndighet ska säkerställa att påförandet av administrativa 
sanktionsavgifter i varje enskilt fall är effektivt, proportionellt och avskräckande. Det 
anges i artikel 83.1 i dataskyddsförordningen. I artikel 83.2 anges de faktorer som ska 
beaktas för att bestämma om en administrativ sanktionsavgift ska påföras och vid 
bedömningen av sanktionsavgiftens storlek. 

Vid bedömningen av storleken på sanktionsavgiften ska bland annat hänsyn tas till 
artikel 83.2 a (överträdelsens karaktär, svårighetsgrad och varaktighet), c (de åtgärder 
som den personuppgiftsansvarige har vidtagit) och k (annan försvårande eller 
förmildrande faktor till exempel direkt eller indirekt ekonomisk vinst). 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

14(17) 

 

EDPB har antagit riktlinjer om beräkning av administrativa sanktionsavgifter enligt 
dataskyddsförordningen som syftar till att skapa en harmoniserad metod och principer 
för beräkning av sanktionsavgifter.3  

Enligt artikel 83.5 i dataskyddsförordningen kan vid överträdelser av artiklarna 6, 12 
och 21 i dataskyddsförordningen administrativa sanktionsavgifter påföras på upp till 
20 000 000 EUR eller, om det gäller företag, på upp till 4 procent av den totala globala 
årsomsättningen under föregående budgetår, beroende på vilket värde som är högst. 
Vid bestämmande av maxbeloppet för en sanktionsavgift som ska påföras ett företag 
ska den definition av begreppet företag användas som EU-domstolen använder vid 
tillämpning av artiklarna 101 och 102 i EUF-fördraget (se skäl 150 i dataskydds-
förordningen). Av domstolens praxis framgår att detta omfattar varje enhet som utövar 
ekonomisk verksamhet, oavsett enhetens rättsliga form och sättet för dess finansiering 
samt även om enheten i juridisk mening består av flera fysiska eller juridiska 
personer.4 

Sanktionsavgift 
IMY har ovan bedömt att bolaget genom att fortsätta med 
direktmarknadsföringsutskick efter att de klagande invänt mot att deras 
personuppgifter behandlas för sådana ändamål har överträtt artiklarna 6.1, 12.2, 12.3 
och 21.3 i dataskyddsförordningen. 

Mot bakgrund av att bolaget, i sex från varandra skilda fall, brustit i att på ett korrekt 
sätt hantera klagandens begäranden om invändning mot direktmarknadsföring samt 
att bolaget därtill fortsatt att behandla klagandenas personuppgifter för 
direktmarknadsföring i upp till 18 månader är det inte fråga om mindre överträdelser. 
IMY finner därmed inte att en reprimand är tillräcklig. Bolaget ska därför påföras en 
administrativ sanktionsavgift.  

Samma eller sammankopplade uppgiftsbehandlingar 
IMY har ovan konstaterat att bolaget avseende de sex klagomålen har agerat i strid 
med flera olika artiklar i dataskyddsförordningen. Överträdelserna har dock inneburit 
ett och samma agerande rörande respektive klagomål och utgör därmed endast en 
överträdelse per klagomål. Överträdelserna gällande de sex klagomålen i detta ärende 
är samtliga ett resultat av bolagets oförmåga att hantera klagandenas invändningar 
mot direktmarknadsföring på ett korrekt sätt. Bolagets agerande med anledning av de 
sex invändningarna som klagomålen rör, är därför att se som sex sammankopplade 
personuppgiftsbehandlingar. IMY bedömer således att de aktuella överträdelserna 
utgör sex stycken sammankopplade uppgiftsbehandlingar enligt artikel 83.3 i 
dataskyddsförordningen.  

Bestämmande av sanktionsavgift 
IMY bedömer att det företags omsättning som ska läggas till grund för beräkning av de 
administrativa sanktionsavgifter som bolaget kan åläggas är bolagets moderbolag 
H&M Hennes & Mauritz AB (556042-7220). Av H&M Hennes & Mauritz AB:s 
årsredovisning för år 2022 framgår att årsomsättningen år 2022 var ca 223 
553 000 000 kronor. Eftersom IMY har konstaterat överträdelser av artikel 6.1 12 2, 
12.3 och 21 så är det högsta sanktionsbelopp som kan fastställas i ärendet enligt 

 
3 EDPB Guidelines 04/2022 on the calculation of administrative fines under the GDPR (slutligt antagna den 24 maj 
2023). 
4 Se Dom i Akzo Nobel, C-516/15, EU:C:2017:314, punkt. 48 
 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

15(17) 

 

artikel 83.5 i dataskyddsförordningen fyra procent av detta belopp, det vill säga 
8 942 120 000 kronor.  

Vid bedömning av överträdelsernas allvarlighetsgrad har IMY beaktat följande 
omständigheter. Rätten till invändning är en central rättighet enligt 
dataskyddsförordningen och det ställs höga krav på personuppgiftsansvariga att införa 
system, processer och rutiner för att löpande kunna tillgodose registrerades rätt att 
invända på ett lämpligt sätt och i rätt tid. IMY noterar att överträdelsernas varaktighet 
varit lång, bolaget har uppmärksammats på bristerna från flera fristående klagande 
under perioden juni 2018 till september 2019. Bristen har berört registrerade i tre olika 
länder. Bolaget borde ha agerat avseende den påstådda bristen redan när det 
uppmärksammades på den i samband med det första klagomålet. 

IMY kan dock konstatera att bolaget i samband med klagandenas invändningar har 
vidtagit åtgärder, om än otillräckliga, i syfte att avbryta utskick av det allmänna 
nyhetsbrevet. Överträdelserna har inte heller avsett känsliga personuppgifter och 
överträdelserna har konstaterats drabbat sex klagande. Två av klagomålen är 
dessutom hänförliga till en period i nära anslutning till dataskyddsförordningens 
ikraftträdande. IMY noterar också att bolaget årligen hanterar ett mycket stort antal 
prenumeranter och att det enligt bolagets egen uppgift endast i en liten del av dessa 
uppstår fel. Överträdelsernas karaktär har inneburit begränsade negativa effekter för 
de registrerade. 

IMY bedömer mot bakgrund av ovanstående omständigheter att det sammantaget rör 
sig om överträdelser av låg allvarlighetsgrad. Utgångspunkten för beräkningen av 
sanktionsavgiften bör därför sättas lågt i förhållande till det aktuella maxbeloppet.  
Utöver bedömningen av överträdelsernas allvar ska IMY bedöma om det föreligger 
några försvårande eller förmildrande omständigheter som får betydelse för 
sanktionsavgiftens storlek.  

IMY bedömer att det saknas ytterligare försvårande omständigheter, utöver de som 
beaktas vid bedömningen av allvarlighetsgraden ovan, som påverkar 
sanktionsavgiftens storlek. Som förmildrande omständighet lägger IMY särskild vikt vid 
att bolaget tillsatte en särskild arbetsgrupp i oktober 2019 i syfte att lägga ytterligare 
resurser och mer fokus på att effektivt kunna lösa situationer där avprenumerationer 
stötte på hinder. Arbetet har resulterat i att samtliga identifierade orsaker har åtgärdats 
genom bl.a. buggfixar, justering av rutiner, arbetssätt och utbildning av 
kundtjänstmedarbetare på bolaget. Eftersom det är ett flertal system som är 
involverade i utskick av nyhetsbrev implementerades även en manuell rutin i maj 2020 
för att ytterligare minska risken för konsekvenser av buggar i de tekniska systemen 
och säkerställa att uppdateringen sker i samtliga system. Den manuella rutinen 
automatiserades i juli 2020.  

Mot bakgrund av överträdelsernas karaktär och allvar, försvårande och förmildrande 
omständigheter samt det faktum att beslutet avser bolagets agerande i sex enskilda 
fall bestämmer IMY den administrativa sanktionsavgiften för H&M Hennes & Mauritz 
GBC AB till 350 000 kronor. IMY bedömer att detta belopp är effektivt, proportionerligt 
och avskräckande i det nu aktuella fallet.  

 

 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

16(17) 

 

 

Detta beslut har fattats av enhetschefen Albin Brunskog efter föredragning av juristen 
Johanna Rydh. Vid den slutliga handläggningen har även rättschefen David Törngren 
medverkat. 

 

Albin Brunskog, 2023-10-17   (Det här är en elektronisk signatur) 

 
 
Kopia till 
Dataskyddsombudet 
 

 

 

Integritetsskyddsmyndigheten 
 

Diarienummer: DI-2020-10545 
Datum: 2023-10-17 
 

17(17) 

 

Hur man överklagar  

Om ni vill överklaga beslutet ska ni skriva till Integritetsskyddsmyndigheten. Ange i 
skrivelsen vilket beslut ni överklagar och den ändring som ni begär. Överklagandet ska 
ha kommit in till Integritetsskyddsmyndigheten senast tre veckor från den dag ni fick 
del av beslutet. Om överklagandet har kommit in i rätt tid sänder 
Integritetsskyddsmyndigheten det vidare till Förvaltningsrätten i Stockholm för 
prövning.  
 
Ni kan e-posta överklagandet till Integritetsskyddsmyndigheten om det inte innehåller 
några integritetskänsliga personuppgifter eller uppgifter som kan omfattas av 
sekretess. Myndighetens kontaktuppgifter framgår av beslutets första sida. 

 

