Trygghetsmätning  
i offentliga miljöer  
med hjälp av IoT-teknik

Slutrapport från Integritetsskyddsmyndighetens  
regulatoriska sandlåda om dataskydd

Diarienummer 
IMY-2023-15495

1(28)

Diarienummer: 
IMY-2023-15495 

Datum: 
2024-02-08 

Trygghetsmätning i offentliga miljöer 
med hjälp av IoT-teknik – slutrapport 
från Integritetsskyddsmyndighetens 
regulatoriska sandlåda om dataskydd 

 

Innehållsförteckning 

2. 

Sammanfattning .................................................................................................. 3 
Inledning ................................................................................................... 5 
1. 
Regulatorisk sandlåda – en form av försöksverksamhet .............. 5 
1.1 
1.2 
IMY:s första pilotprojekt ................................................................ 7 
Permanent del av IMY:s verksamhet och namnbyte .................... 7 
1.3 
1.4 
Urval och arbetsprocess i det andra pilotprojektet ....................... 7 
Projektet ”Trygghetsmätning i offentliga miljöer med hjälp av IoT-teknik” 9 
2.1       Kort om deltagarna ....................................................................... 9 
2.2       Kort om det aktuella pilotprojektet ................................................ 9 
2.3       Trafikkontorets ändamål med den tänkta behandlingen .............. 9 
2.4       Vad är sakernas internet (Internet of Things, IoT)? .................... 11 
2.5       Trygghetsskapande åtgärder ..................................................... 11 
2.6       De rättsliga frågeställningarna i pilotprojektet ............................ 12 
2.7       Avgränsningar i pilotprojektet och annan upplysning ................. 12 
Beskrivning av tekniken i det aktuella projektet ...................................... 13 
3.1 
LiDAR ......................................................................................... 13 
3.1.1  Kort om kantberäkning ............................................................... 14 
3.1.2    Kort om den AI-teknik som är tänkt att användas ...................... 14 
3.2 
Tekniska specifikationer ............................................................. 15 
Kan uppgifter som samlas in via LiDAR-sensorer utgöra 

4. 
personuppgiftsbehandling enligt dataskyddsförordningen? .............................. 16 
4.1 
Personuppgifter .......................................................................... 16 
4.1.1  Vad är personuppgifter? ............................................................. 16 
4.1.2 
IMY:s kommentarer .................................................................... 16 

3. 

Postadress: 
Box 8114 
104 20 Stockholm 
Webbplats: 
www.imy.se 
E-post: 
imy@imy.se 
Telefon: 
08-657 61 00 

 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

2(28)

 

Behandling av personuppgifter ................................................... 17 
4.2 
4.2.1  Vad är en behandling? ............................................................... 17 
4.2.2 
IMY:s kommentarer .................................................................... 17 
4.3 
Känsliga personuppgifter ............................................................ 17 
4.3.1  Vad är känsliga personuppgifter? ............................................... 17 
4.3.2 
IMY:s kommentarer .................................................................... 17 
4.4  Möjliga spår att undersöka vidare ............................................... 17 
Hur relaterar användning av LiDAR-sensorer till 

5. 
kamerabevakningslagen? ................................................................................. 19 

Rör det sig om varaktig eller regelbundet upprepad 

Omfattas LiDAR-teknik av begreppet ”kamerabevakning” i 

5.1 
kamerabevakningslagen? ...................................................................... 19 
5.1.1   TV-kamera, annat optisk-elektroniskt instrument eller därmed 
jämförbar utrustning ............................................................................... 19 
5.1.2    IMY:s kommentarer .................................................................... 20 
5.2 
personbevakning? .................................................................................. 21 
5.2.1   Varaktig eller regelbundet upprepad personbevakning ............... 21 
5.2.2   IMY:s kommentarer ..................................................................... 21 
5.2.3   Möjliga spår att undersöka vidare ............................................... 22 
5.3     Tillståndspliktig bevakning – Vilka överväganden behöver göras 
och hur påverkas bedömningen av ny teknik? ....................................... 23 
5.3.1    Är användning av LiDAR-sensorer på en offentlig plats 
tillståndspliktig? ...................................................................................... 23 
5.3.2    Ändamål som särskilt ska beaktas vid en tillståndsprövning ...... 23 
5.3.3    IMY:s kommentarer .................................................................... 24 
5.4       Kamerabevakningslagen håller på att ses över ......................... 25 
Reflektioner om regulatorisk sandlåda som arbetssätt .......................... 26 
Reflektioner om att tillämpa dataskyddsregelverket på ny teknik ........... 28 

 

6. 
7. 

 

 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

3(28)

 

Sammanfattning 

• 

• 

• 

• 

• 

• 

Komplexa samhällsutmaningar kräver innovativa lösningar. Sverige står inför 
stora samhällsutmaningar, bland annat klimatförändringar och demografiska 
förändringar, där ny och befintlig teknik ofta kommer att betraktas som 
nyckelverktyg för att möta dessa utmaningar. Artificiell intelligens (AI), sakernas 
internet (Internet of Things, IoT) och annan innovativ teknik ger nya verktyg för att 
bidra till trygghet, hälsa, välfärd och tillväxt. 
 
Tempot i teknikutvecklingen utmanar samhällets arbetssätt. För att hantera 
taktproblemet mellan snabb, teknologisk utveckling och trögrörliga regulatoriska 
processer kan användningen av regulatoriska sandlådor vara ett viktigt 
arbetssätt. Det finns ingen allmänt vedertagen definition av vad arbetssättet 
innebär, men kärnan handlar om att innovatörer och till exempel 
tillsynsmyndigheter arbetar tillsammans för att tolka och tillämpa regelverk på 
innovativa produkter och tjänster. Dessa regulatoriska sandlådor syftar till att öka 
rättslig förutsebarhet, främja innovation och underlätta för exempelvis startup- och 
småföretag. 
 
Integritetsskyddsmyndigheten (IMY) har under sommaren och hösten 2023 
genomfört sitt andra pilotprojekt inom myndighetens regulatoriska 
sandlåda. Med regulatorisk sandlåda avser IMY fördjupad vägledning om hur 
dataskyddsregelverket bör tolkas och tillämpas. Kännetecknande för arbetssättet 
är att IMY tillsammans med den aktuella verksamheten identifierar de rättsliga 
frågor som vägledningen ska fokusera på. Vägledning ges därefter muntligt vid 
flera tillfällen under några månaders tid i form av workshops eller andra 
dialogbaserade former. Arbetet utmynnar i en publik rapport där resonemang och 
bedömningar sammanfattas för att möjliggöra ett lärande för fler. 
 
Projektet ”Trygghetsmätning i offentliga miljöer med hjälp av IoT-teknik” är 
IMY:s andra pilotprojekt. Deltagarna i detta projekt har varit Trafikkontoret i 
Stockholms stad, Internet of Things Sverige och Kista Science City AB. Projektet 
handlar om Trafikkontorets önskan att använda LiDAR-sensorer för att på ett 
enhetligt och systematiserat sätt ta fram data om andelen kvinnor, män 
respektive barn som rör sig på ett offentligt torg. Trygghetsundersökningar visar 
nämligen att kvinnor undviker platser de upplever som otrygga. Därav kommer 
hypotesen att platser där kvinnor och barn vistas upplevs tryggare än andra. 
Genom att få en representativ lägesbild över vilka grupper som uppehåller sig på 
en viss plats, kan Trafikkontoret planera och vidta trygghetsskapande åtgärder för 
att främja kvinnor och barn om de skulle vara underrepresenterade på platsen. 
 
LiDAR-sensorer är en form av IoT-teknik. En LiDAR-sensor skickar ut infraröda 
laserpulser för att mäta avståndet till ett objekt och skapar sedan en 
tredimensionell punktkarta. Ju fler ljuspunkter som träffar ett objekt som befinner 
sig inom sensorns upptagningsområde, desto mer detaljerade punktmoln kan fås 
rörande just det objektet. Inom ramen för pilotprojektet är de utdata som en 
LiDAR-sensor genererar tänkt att utgöra indata till en AI-algoritm. Denna algoritm 
ska sedan kunna klassificera om en individ, som befinner sig inom LiDAR-
sensors upptagningsområde, är en kvinna, en man eller ett barn. 
 
Vägledningen i pilotprojektet har fokuserat på två rättsliga frågeställningar. 
Utöver dessa två frågeställningar finns andra juridiska frågor som behöver 
beaktas, men som inte analyserats inom ramen för projektet. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

4(28)

 

• 

• 

• 

• 

Fråga 1. Kan uppgifter som samlas in via LiDAR-sensorer utgöra 
personuppgiftsbehandling enligt dataskyddsförordningen? IMY finner att det 
är mycket som talar för att det finns identifierare i de utdata som en LiDAR-sensor 
genererar och att dessa data skulle kunna utgöra personuppgifter enligt 
dataskyddsförordningen. IMY finner vidare att den process som sker när en 
LiDAR-sensor genererar utdata typiskt sett utgör en behandling enligt 
dataskyddsförordningen. Likaså är det mycket som talar för att det även sker en 
personuppgiftsbehandling när AI-algoritmen utför beräkningar baserat på LiDAR-
sensorns utdata. 
 
Fråga 2. Hur relaterar användning av LiDAR-sensorer till 
kamerabevakningslagen? IMY finner att LiDAR-sensorer typiskt sett omfattas 
av begreppet ”annat optiskt-elektroniskt instrument” i kamerabevakningslagen. 
Det är mycket som talar för att det kan vara möjligt att urskilja och identifiera 
personer utifrån exempelvis kroppsrörelser, kroppskonstitution och klädsel i de 
utdata som en LiDAR-sensor genererar. Om bevakning sker på en offentlig plats 
och aktören är en myndighet framstår det därmed som troligt att det skulle bli 
fråga om en sådan upprepad personbevakning som faller in under 
kamerabevakningslagens tillämpningsområde. IMY konstaterar att ett 
användande av LiDAR-sensorer för det ändamål som är aktuellt i projektet inte 
självklart är ett sådant ändamål som särskilt ska beaktas enligt 
kamerabevakningslagen vid bedömningen av bevakningsintresset. IMY finner 
dock att tekniken kan bidra till att begränsa integritetsintrånget, särskilt vid en 
jämförelse med traditionella bevakningskameror. 
 
IMY har nu slutfört två pilotprojekt i sin regulatoriska sandlåda och beslutat 
att göra arbetssättet till en permanent del av verksamheten. Under 2024 
kommer IMY att genomföra nya projekt under både våren och hösten. 
Erfarenheterna visar att detta arbetssätt är givande för såväl innovationsaktörer 
som tillsynsmyndigheter men också för samhället i stort genom att det kan främja 
utveckling av ny teknik och samtidigt bidra till att säkerställa dataskyddet. Många 
offentliga organisationer har kontaktat IMY för att lära sig mer om den 
regulatoriska sandlådan. IMY har även samarbetat och delat erfarenheter med 
andra dataskyddsmyndigheter i Europa. Enligt den kommande AI-förordningen 
krävs att medlemsstater etablerar regulatoriska sandlådor för AI och IMY 
förväntas vara involverad som nationell dataskyddsmyndighet. Trots skillnader i 
reglering kommer IMY:s erfarenheter att vara värdefulla. 
 
Ett tvärfunktionellt arbete är avgörande för att framgångsrikt driva 
innovation och samtidigt säkerställa ett gott dataskydd. Utifrån pilotprojektet 
gör IMY några generella reflektioner kring det tvärfunktionella arbetssätt som 
behövs i innovationsprocesser. En viktig erfarenhet är att det, för att kunna göra 
relevanta rättsliga bedömningar, krävs en förhållandevis djup förståelse för 
tekniken. Att ha en god pedagogisk förmåga är därför nödvändigt för både 
tekniker och jurister. Strukturer och verktyg för att säkerställa en gemensam 
förståelse kan underlätta arbetet. Det kan också vara en fördel att löpande gå 
tillbaka till, och vid behov justera eller komplettera, de rättsliga frågeställningar 
som behöver utredas. 

 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

5(28)

 

1.  Inledning 

Sverige står inför stora samhällsutmaningar inom en rad områden. Klimatförändringar, 
säkerhetshot, energiförsörjning och demografiska förändringar är exempel på 
företeelser som i grunden har förändrat, och kommer att fortsätta förändra, välfärdens 
förutsättningar. 

Gemensamt för samtidens samhällsutmaningar är att ny teknik, eller befintlig teknik 
som används på nya sätt eller i ny skala, ofta kommer att vara en del av lösningen. 
Teknikutvecklingen går framåt i hög fart och erbjuder ständigt nya möjligheter. 
Artificiell intelligens (AI), sakernas internet (Internet of Things, IoT), kvantdatorer och 
annan innovativ teknik ger nya verktyg för att bidra till trygghet, hälsa, välfärd och 
tillväxt. 

I Sverige diskuteras allt mer intensivt hur den offentliga förvaltningen ska kunna möta 
de komplexa samhällsutmaningarna och dra nytta av ny eller befintlig teknik fullt ut. 
Tempot i teknikutvecklingen utmanar samhällets välbekanta arbetssätt, strukturer, 
ledarskap, roller och reglering. I internationell litteratur används ofta begreppet 
taktproblemet (eng. pacing problem) för att beskriva skillnaden i hastighet mellan den 
exponentiella teknikutvecklingen och den ofta trögrörliga regulatoriska processen. I 
Sverige har till exempel myndigheten Tillväxtanalys belyst utmaningarna med att 
reglera teknisk innovation.1 

I innovationssystemet finns en stark vilja att göra rätt och att utveckla hållbara 
lösningar, men samtidigt en genuin osäkerhet om hur regelverken ska tillämpas på ny 
teknik. Risken finns att försiktighetsprincipen tar överhand och bromsar 
innovationskraften. För tillsynsmyndigheter som Integritetsskyddsmyndigheten (IMY) 
är en av de främsta utmaningarna att hinna förstå och analysera den nya tekniken som 
de befintliga reglerna ska tillämpas på. 

1.1  Regulatorisk sandlåda – en form av försöksverksamhet 
Bland annat OECD menar att en viktig del av vägen framåt handlar om att stärka 
innovationsförmågan i offentlig sektor.2 I Sverige har Kommittén för teknologisk 
innovation och etik (Komet) varit en stark röst för att förändringstakten i offentlig sektor 
behöver påskyndas för att Sverige fullt ut ska kunna dra nytta av digitaliseringens 
möjligheter. Ett av de utvecklingsspår som Komet har föreslagit är att i större 
utsträckning driva försöksverksamheter.3 

Regulatorisk sandlåda är en särskild form av försöksverksamhet där utvecklare och till 
exempel tillsynsmyndigheter arbetar tillsammans för att tolka hur regelverket kan 
tillämpas i praktiken på innovativa produkter och tjänster. Avsikten är bland annat att 
öka den rättsliga förutsebarheten, förkorta tiden till att aktörens produkt eller tjänst når 
marknaden och underlätta för startup- och småföretag. Regulatorisk sandlåda kallas 
ibland också för sandbox, testbädd, växthus eller drivhus. 

Inom EU har bland annat ministerrådet lyft fram regulatoriska sandlådor som ett sätt 
att bidra till innovation och tillväxt för företag.4 Den nyligen överenskomna AI-

 
1  Utmaningar vid reglering av teknisk innovation – möjliga policyåtgärder, Tillväxtanalys rapport 2022:04. 
2  OECD Declaration on Public Sector Innovation, OECD/LEGAL/0450. 
3  Förnya taktiken i takt med tekniken – förslag för en ansvarsfull, innovativ och samverkande förvaltning, SOU 
2022:68. 
4  Europeiska unionens råd. Antagna rådsslutsatser om regulatoriska sandlådor och experimentklausuler som verktyg 
för ett innovationsvänligt, framtidssäkrat och motståndskraftigt regelverk som hanterar omvälvande utmaningar i en 
digital tidsålder. Bryssel den 16 november 2020. Rådet definierade regulatoriska sandlådor som ett strukturerat 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

6(28)

 

förordningen kommer också att innehålla bestämmelser om inrättandet av 
regulatoriska sandlådor som ett sätt att främja och underlätta utvecklingen av 
innovativa AI-system.5 

På dataskyddsområdet har IMY:s systermyndigheter i Storbritannien, Norge och 
Frankrike under de senaste åren bedrivit regulatoriska sandlådor där vägledning ges 
om tillämpningen av dataskyddsförordningen6, vanligtvis förkortad GDPR. För dessa 
dataskyddsmyndigheter har det inte funnits någon särskild reglering för 
försöksverksamheten eller några undantagsbestämmelser från gällande 
dataskyddsregelverk. 

Grundtanken med en regulatorisk sandlåda på dataskyddsområdet är att 
tillsynsmyndigheten ger utforskande, dialogbaserad vägledning till innovationsaktörer i 
utbyte mot att arbetet sammanfattas i en publik rapport som möjliggör lärande för fler. 
Därmed utvecklas praktiska exempel i gråzonsfrågor, det vill säga frågor där praxis 
eller annan vägledning saknas, inom områden där både tekniken och juridiken är 
komplicerad, relativt ny och oprövad. Samtidigt bidrar arbetssättet till att öka 
tillsynsmyndighetens förståelse för ny teknik och hur den kan tillämpas. Att 
tillsynsmyndigheterna kan följa med i teknikutvecklingen och förstå hur ny teknik 
fungerar är en förutsättning för att de sedan ska kunna applicera juridiken på ett 
adekvat och ändamålsenligt sätt. 

Med regulatorisk sandlåda avser IMY fördjupad vägledning om hur gällande 
dataskyddsregelverk bör tolkas och tillämpas. Inget undantag ges från reglerna 
i dataskyddsförordningen eller dess kompletterande lagstiftning. 

Kännetecknande för arbetssättet är att: 

 

 

 

IMY och innovationsaktörerna tillsammans identifierar de rättsliga frågor 
som vägledningen ska fokusera på, 
vägledning ges muntligt vid flera tillfällen under några månaders tid i form 
av workshops eller andra dialogbaserade former, och 
resonemang och bedömningar från vägledningen sammanfattas och 
publiceras i en rapport för att möjliggöra lärande för många. 

 

 

 
sammanhang för experiment som gör det möjligt att i en verklig miljö testa innovativa tekniker, produkter, tjänster eller 
metoder (för närvarande särskilt i samband med digitalisering) under en begränsad period och i en begränsad del av 
en sektor eller ett område som står under myndighetstillsyn för att säkerställa att det finns lämpliga skyddsåtgärder. 
5  https://www.consilium.europa.eu/en/press/press-releases/2023/12/09/artificial-intelligence-act-council-and-
parliament-strike-a-deal-on-the-first-worldwide-rules-for-ai/ 
6  Europaparlamentets och rådets förordning (EU) 2016/679 av den 27 april 2016 om skydd för fysiska personer med 
avseende på behandling av personuppgifter och om det fria flödet av sådana uppgifter och om upphävande av 
direktiv 95/46/EG (allmän dataskyddsförordning). 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

7(28)

 

1.2  IMY:s första pilotprojekt 
I mars 2023 avslutades det första pilotprojektet i IMY:s regulatoriska sandlåda. 
Deltagarna i projektet var vårdgivarna Region Halland och Sahlgrenska 
Universitetssjukhuset. Även AI Sweden, som är Sveriges nationella center för 
tillämpad AI, var involverade och bistod med sina gedigna kunskaper inom artificiell 
intelligens. Temat för projektet var decentraliserad AI inom hälso- och sjukvården. 
Vårdgivarna ville utvärdera möjligheterna att gemensamt träna och utbyta 
maskininlärningsmodeller med hjälp av federerad maskininlärning. IMY:s resonemang 
och bedömningar avseende projektet finns sammanfattade i rapporten Federerad 
maskininlärning mellan två vårdgivare (dnr IMY-2023-2602). Rapporten finns 
publicerad på IMY:s webbplats.7 

1.3  Permanent del av IMY:s verksamhet och namnbyte 
Fler och fler innovatörer vill ha vägledning om dataskydd för att bygga in ett starkt 
dataskydd i sina produkter eller tjänster redan från början. Genom att driva en 
regulatorisk sandlåda kan IMY närma sig gråzonsfrågor på ett tidigare stadium och på 
ett annat sätt än genom exempelvis myndighetens tillsynsverksamhet. Erfarenheterna 
från IMY:s pilotprojekt har också varit mycket positiva. Från 2024 har vägledning 
genom den regulatoriska sandlådan därför blivit en permanent del av IMY:s 
verksamhet. Under året kommer IMY att genomföra två nya projekt: ett som påbörjas 
under våren och ett som påbörjas under hösten. 

Under det första pilotprojektet använde IMY begreppet regulatorisk testverksamhet. 
IMY har därefter valt att byta namn till regulatorisk sandlåda då detta är ett begrepp 
som är mer etablerat inom innovationssystemet. Det senare används också av IMY:s 
systermyndigheter i exempelvis Norge och Storbritannien för sina motsvarande 
försöksverksamheter.8 Namnbytet innebär dock inte att IMY har förändrat arbetssättet 
utan det är fortfarande detsamma sedan den första piloten. 

1.4  Urval och arbetsprocess i det andra pilotprojektet 
Valet av innovationsprojekt till den andra piloten skedde efter att olika verksamheter 
lämnat in spontanförfrågningar till IMY såsom Läkemedelsverket, Internet of Things 
Sverige (IoT Sverige) och Sjyst data! (ett samverkans- och innovationsprojekt om 
dataskydd och integritet som drivs av RISE). 

För att kunna delta i pilotprojektet behövde följande kriterier vara uppfyllda: 

 

 

 

 

projektet var i en så tidig fas att den tänkta personuppgiftsbehandlingen inte 
redan hade påbörjats, 
projektet hade kommit tillräckligt långt för att kunna definiera relativt konkreta 
rättsliga frågeställningar, 
projektet matchade IMY:s planering i tid och kunde avsätta resurser för ett 
antal workshops under sommaren och hösten 2023, och 
de aktuella verksamheterna accepterade att IMY:s pilotprojekt skulle utmynna 
i en publik slutrapport. 

Flertalet av de projekt som presenterades för IMY uppfyllde ovanstående kriterier. 

En av de främsta anledningarna till att IMY bedriver en regulatorisk sandlåda är för att 
myndigheten på ett snabbare sätt ska kunna tillskansa sig kunskaper inom ny teknik, 
 
7  https://www.imy.se/publikationer/slutrapport-om-imys-pilotprojekt-med-regulatorisk-testverksamhet-om-dataskydd/ 
8  Datatilsynet i Norge använder begreppet sandkassen (sv. sandlådan) och Information Commissioner’s Office (ICO) 
i Storbritannien använder begreppet regulatory sandbox (sv. regulatorisk sandlåda). 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

8(28)

 

framför allt inom områden där tekniken har fått, eller inom kort kommer att få, stor 
betydelse i samhället. Sakernas internet (Internet of Things, IoT) är ett av de 
teknikområden där mycket har hänt på kort tid, och något som IMY lyfte fram som ett 
särskilt riskområde i Integritetsskyddsrapport 2020 (Rapportnummer: 2021:1). IoT är 
även ett av de teknikområden där antalet beviljade patent har ökat allra mest under de 
senaste åren.9 Användningen av olika IoT-produkter i samhället har också ökat 
markant. Det var mot denna bakgrund som IMY valde ett av projekten ur IoT Sveriges 
portfölj till att bli det andra pilotprojektet i IMY:s regulatoriska sandlåda. Temat för det 
aktuella projektet är trygghetsmätning i offentliga miljöer med hjälp av IoT-teknik. 
Deltagarna i pilotprojektet har varit IoT Sverige, Kista Science City AB och 
Trafikkontoret i Stockholms stad. 

Det praktiska arbetet i pilotprojektet har bestått av tre faser: 

•  Uppstartsfasen. Under juni 2023 hölls inledande möten för att förstå det 

aktuella innovationsprojektet och med vilka förväntningar och förutsättningar 
de olika deltagarna gick in i den regulatoriska sandlådan. IMY och deltagarna 
valde ut de frågeställningar som vägledningen skulle fokusera på. 
Uppstartsfasen inkluderade också ett gemensamt pressmeddelande10 och 
gemensamma aktiviteter under Almedalsveckan. 

•  Vägledningsfasen. Huvuddelen av arbetet genomfördes i form av en serie 

workshops under perioden augusti–oktober 2023. Dialog fördes kring de 
rättsliga frågeställningarna och IMY gav löpande muntlig vägledning. Ett par 
särskilda mötestillfällen ägnades åt fördjupade genomlysningar av den 
aktuella tekniken. Vid det avslutande mötet reflekterade IMY och deltagarna 
också tillsammans kring arbetssättet med regulatorisk sandlåda, vad som 
fungerat bra och vad som kan utvecklas. Totalt medverkade ett 15-tal 
personer från IMY, IoT Sverige, Kista Science City och Trafikkontoret i 
arbetet. 

•  Rapportfasen. Under november 2023–januari 2024 har IMY arbetat med att 

sammanställa denna slutrapport där arbetet och de rättsliga övervägandena 
från pilotprojektet beskrivs. IoT Sverige, Kista Science City och Trafikkontoret 
har hjälpt till att granska rapporten. 

 

 

 
9  Integritetsskyddsrapport 2020 s. 61 (https://patentscope.wipo.int/search/en/search.jsf [sökningen genomfördes med 
inställningen ”Any Field”]). 
10  https://www.imy.se/nyheter/trygghetsprojekt-vagleds-i-grazonsfragor-om-dataskydd/ 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

9(28)

 

2.   Projektet ”Trygghetsmätning i offentliga miljöer med 

hjälp av IoT-teknik” 

2.1 Kort om deltagarna 
Internet of Things Sverige (IoT Sverige) är ett strategiskt innovationsprogram som 
syftar till att skapa samhällsnytta genom ökad användning av sakernas internet i 
offentlig sektor. IoT Sverige ger stöd och finansierar innovativa IoT-projekt inom 
offentlig sektor över hela landet. IoT Sverige samordnas av Uppsala universitet och 
programmet finansieras gemensamt av Vinnova, Energimyndigheten och Formas. 

Kista Science City AB är en icke-vinstdrivande verksamhet som arbetar med 
utvecklingen av ny teknik och fungerar som en innovationsarena där näringsliv, 
akademi och samhälle möts för att tillsammans driva utvecklingen framåt. Genom 
samverkan, program och projekt arbetar Kista Science City med företagens utveckling 
och kompetensförsörjning. Kista Science City är ett dotterbolag till stiftelsen Electrum. 

Trafikkontoret i Stockholms stad (Trafikkontoret) ansvarar för att de offentliga 
rummen inom kommunen är trygga och attraktiva med effektiva transportlösningar och 
god framkomlighet. De förtroendevalda i Stockholms stads trafiknämnd beslutar om 
hur kommunen ska arbeta inom de olika områdena. Trafikkontoret ansvarar sedan för 
att genomföra trafiknämndens beslut. 

2.2 Kort om det aktuella pilotprojektet 
Pilotprojektet handlar om Trafikkontorets önskan att använda så kallade LiDAR-
sensorer11 för att ta fram data om andelen kvinnor, män respektive barn12 som rör sig 
på Jan Stenbecks torg i stadsdelen Kista. 

Trafikkontorets ambition är att kunna få en lägesbild över hur befolkningsmixen, det vill 
säga fördelningen mellan antalet män, kvinnor och barn, ser ut vid olika tidpunkter på 
den aktuella platsen genom ett automatiserat tillvägagångssätt. 

Trafikkontoret har i dagsläget inte installerat några LiDAR-sensorer på Jan Stenbecks 
torg och det är heller inte givet att så kommer att ske. Genom IMY:s pilotprojekt har 
Trafikkontoret fått vägledning om det finns förutsättningar enligt gällande 
dataskyddsregelverk att kunna gå vidare med dessa planer. 

2.3 Trafikkontorets ändamål med den tänkta behandlingen 
En av de första dataskyddsrättsliga frågor som behöver besvaras i alla 
innovationsprocesser är vilket ändamål den tänkta personuppgiftsbehandlingen har.13 
Trafikkontoret har beskrivit ändamålet på följande sätt: 

För att kunna skapa attraktiva, levande och trygga offentliga platser behöver 
kommunen återkommande över tid mäta de indikatorer som kännetecknar 
sådana platser. Detta behövs för att veta vilka platser som är attraktiva, 
levande och trygga, men också för att veta vilka som inte är det för att kunna 
rikta åtgärder samt följa upp med insatser. 

 
11  Läs mer under avsnitt 3.1 nedan. 
12  Med barn avses i detta sammanhang individer upp till 12 år, enligt Trafikkontoret. 
13  Läs mer på IMY:s webbplats (https://www.imy.se/verksamhet/dataskydd/innovationsportalen/ar-det-ni-tankt-gora-
ar-forenligt-med-gdpr/). 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

10(28)

 

Att mäta kompositionen av människor, och specifikt andelen kvinnor och barn, 
som uppehåller sig på en viss plats ger en god bild av om platsen är attraktiv 
och trygg för alla. 

Trafikkontoret har uppgett att syftet med datainsamlingen inte är att förebygga eller 
utreda brott på platsen, utan istället att undersöka om och när kvinnor och barn 
använder sig av området. Trygghetsundersökningar visar att kvinnor undviker platser 
de upplever som otrygga, därav kommer hypotesen att platser där kvinnor och barn 
vistas upplevs tryggare än andra. Det har medfört att många städer i västvärlden 
mäter andelen kvinnor och barn vid olika tidpunkter som en indikator på hur trygg eller 
otrygg en plats upplevs.14 Genom att få en representativ lägesbild över vilka grupper 
som uppehåller sig på en viss plats, kan Trafikkontoret planera och vidta 
trygghetsskapande åtgärder för att främja kvinnor och barn om de skulle vara 
underrepresenterade på platsen. 

Att ta fram lägesbilder över hur befolkningsmixen ser ut på olika offentliga platser är 
något som Trafikkontoret har gjort vid tre tillfällen (1995, 1996 och 2022). 
Trafikkontoret har också gjort ett antal mätningar på ad hoc-basis. Sådana mätningar 
har då skett helt manuellt genom att konsulter, studenter eller medarbetare sänts ut för 
att räkna på plats. Trafikkontoret har uppgett att denna manuella metod är 
resursintensiv och kostsam. Trafikkontorets ambition är att istället kunna mäta 
befolkningsmixen på ett mer enhetligt och systematiskt sätt. Genom att göra mätningar 
före och efter olika insatser, samt att följa hur utvalda platser nyttjas av invånare över 
tid, skulle Trafikkontoret kunna vidta riktade och lämpliga åtgärder för att skapa en 
tryggare stadsmiljö. Önskemålet inom ramen för detta pilotprojekt är att kunna 
genomföra mätningarna på Jan Stenbecks torg under vissa tidsintervaller mellan 
kl. 07.00 och 22.00 två dagar per månad. 

Bild 1. Jan Stenbecks torg i Kista (Stockholms kommun). 

 
14  Brottsförebyggande rådet 2023: Nationella trygghetsundersökningen; Listerborn, C. 2002: Trygg stad; diskurser om 
kvinnors rädsla i forskning, policyutveckling och lokal praktik. (Doktorsavhandling, Chalmers tekniska högskola, 
Göteborg). 

 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

11(28)

 

2.4 Vad är sakernas internet (Internet of Things, IoT)? 
Sakernas internet, eller Internet of Things (IoT), är ett brett begrepp som vanligtvis 
används för att beskriva nätverk av smarta enheter som känner av eller interagerar 
med omgivningen. Enheterna i nätverket kan kontinuerligt samla in information, 
reagera på den och kommunicera både med människor och med andra enheter. 
Vardagsföremål såsom vitvaror, högtalare, termostater, belysningar, tv-apparater, 
elektroniska lås och larm, kläder eller bilar, men också utrustning och sensorer i 
industri, infrastruktur eller vården kan innehålla IoT-teknik.15 Utvecklingen går mot att 
IoT används inom allt fler samhällsområden och på allt fler geografiska platser för att 
samla in data och effektivisera arbetsflöden med mera. 

Inom ramen för ”smarta städer” blir uppkopplade apparater och sensorer i det 
offentliga rummet allt vanligare. De bakomliggande syftena med att samla in data kan 
exempelvis vara att effektivisera och automatisera olika typer av kontroller och 
mätningar. Exempel på användningsområden finns bland annat i transportsektorn där 
det kan handla om att koppla ihop fordon med smarta telefoner och andra fordon. IoT-
sensorer används också i väg- och järnvägsnätet och i kollektivtrafiken för ökad 
trafiksäkerhet, fordonsdiagnostik med mera. På fastigheter kan sensorer till exempel 
samla in data för effektivare hantering av säkerhet, ljus och diagnostik. Uppkopplade 
enheter kan också finnas i mätutrustning i smarta elnät och i transport- och 
vattensystem. Genom att enheterna är anslutna till ett nätverk kan de fjärrstyras av 
människor eller av andra maskiner. De kan också skicka data som används för 
mätningar, diagnoser och automatisk styrning. 

2.5 Trygghetsskapande åtgärder 
Trafikkontoret vill mäta befolkningsmixen på den aktuella platsen och med hjälp av 
denna information utforma lämpliga trygghetsskapande åtgärder med syfte att jämna 
ut eventuella snedfördelningar mellan olika grupper. Syftet är med andra ord inte att 
förebygga brottslighet. I detta sammanhang kan lagen (2023:196) om kommuners 
ansvar för brottsförebyggande arbete nämnas. Lagen trädde i kraft den 1 juli 2023 och 
syftar till att säkerställa att kommuner utifrån ett kunskapsbaserat underlag tar ställning 
till behovet av brottsförebyggande åtgärder och även tar visst ansvar för samordningen 
av det brottsförebyggande arbetet inom kommunen.16 Enligt 4 § ska kommunerna ta 
fram en lägesbild över brottsligheten inom kommunens geografiska område. 
Lägesbilden ska bland annat innehålla en kartläggning av brottsligheten och annan 
information av betydelse i sammanhanget. Av 5 § framgår att kommuner, med 
lägesbilden som underlag, ska besluta om en plan för vilka åtgärder som kommunen 
avser att vidta för att förebygga brott (åtgärdsplan). 

Begreppet brottsförebyggande åtgärder definieras inte i lagen om kommuners ansvar 
för brottsförebyggande arbete. Det är ett svårdefinierat begrepp som saknar en allmänt 
vedertagen definition.17 Enligt förarbetena till lagen kan begreppet även omfatta vissa 
trygghetsskapande åtgärder.18 Det är dock oklart till vilken grad. Det är exempelvis inte 
givet om Trafikkontorets tilltänkta datainsamling gällande hur befolkningsmixen ser ut 
på en viss offentlig plats kan anses utgöra en sådan åtgärd som omfattas av lagen. 
Samma sak gäller för de trygghetsskapande åtgärder som staden skulle vidta för att 
minska en eventuell snedfördelning mellan kvinnor, män och barn på platsen. 

 
15  https://iotsverige.se/iot-sa-funkar-det 
16  Se 3 § lagen om kommuners ansvar för brottsförebyggande arbete. 
17  Prop. 2022/23:43 s. 15. 
18  Prop. 2022/23:43 s. 15. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

12(28)

 

2.6 De rättsliga frågeställningarna i pilotprojektet 
IMY, IoT Sverige, Kista Science City och Trafikkontoret enades om att i det aktuella 
pilotprojektet fokusera på två rättsliga frågeställningar: 

1.  Kan uppgifter som samlas in via LiDAR-sensorer utgöra 

personuppgiftsbehandling enligt dataskyddsförordningen? 

2.  Hur relaterar användning av LiDAR-sensorer till kamerabevakningslagen 

(2018:1200)? 

I avsnitt 4–5 nedan följer en redogörelse avseende de två rättsliga frågeställningarna. 

2.7 Avgränsningar i pilotprojektet och annan upplysning 
I projekt som detta uppstår en rad olika dataskyddsrättsliga frågeställningar som en 
verksamhet behöver analysera. Inom ramen för det här pilotprojektet har det inte 
funnits utrymme att hantera samtliga rättsfrågor. De frågeställningar som valts ut och 
utretts har bedömts ha stor relevans för framdriften i det aktuella projektet, men också 
vara relevanta för andra aktörer såsom andra kommuner som överväger att samla in 
data på motsvarande sätt som Trafikkontoret önskar göra. Det bör framhållas att det är 
varje personuppgiftsansvarigs skyldighet att se till att dess personuppgiftsbehandling 
är förenlig med dataskyddsförordningen och kompletterande nationell rätt. 

I detta pilotprojekt har IMY analyserat LiDAR-teknik. De bedömningar som IMY har 
gjort, och som redogörs för nedan, kan inte nödvändigtvis appliceras direkt på annan 
teknik som till exempel radarteknik, ljussensorer eller rörelsesensorer. 

Denna slutrapport innehåller en redogörelse för IMY:s uppfattning i rättsliga frågor där 
det saknas vägledande domstolspraxis eller vägledning från Europeiska 
dataskyddsstyrelsen19 (EDPB). Bedömningarna görs mot bakgrund av nuvarande 
rättsläge och kan komma att ändras om det skulle komma ny lagstiftning, 
domstolspraxis eller vägledning från EDPB. 

 

 

 

 
19  https://www.imy.se/verksamhet/dataskydd/dataskydd-pa-eu-niva/edbp/ 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

13(28)

 

3.  Beskrivning av tekniken i det aktuella projektet 

3.1  LiDAR 
För att uppnå syftet med projektet, det vill säga att mäta befolkningsmixen på den 
aktuella platsen, önskar projektdeltagarna förstå om LiDAR-sensorer är ett bättre 
alternativ ur integritetssynpunkt jämfört med traditionell kamera. LiDAR är en 
förkortning av engelskans light detection and ranging och kallas ibland även LADAR 
eller laseravståndsmätning. 

LiDAR-teknik har länge använts inom landskapsmodellering och i bygg- och 
konstruktionsbranschen. Idag används den också i autonoma fordon och fordon med 
avancerade säkerhetssystem. Många mobiltelefoner har inbyggd LiDAR-teknik i olika 
former, bland annat används en liknande teknik för ansiktsidentifiering. LiDAR är 
närbesläktat med andra tekniker, framför allt radar (eng. radio detecting and ranging) 
och sonar (eng. sound navigation and ranging). LiDAR är dock baserat på pulser av 
laserljus istället för radio- eller ljudvågor. 

På ett översiktligt plan fungerar LiDAR på följande sätt. LiDAR-sensorn beräknar 
avståndet till ett objekt (såsom en person, en skylt eller ett träd) genom att skicka ut 
infraröda laserpulser (ljuskällan) och mäter sedan tiden det tar för pulserna att 
reflekteras tillbaka till ljusmottagaren i sensorn. LiDAR-sensorn skickar ut dessa 
laserpulser med ett mycket kort tidsintervall samtidigt som den roterar, eller tiltar, 
ljuskällan i ett konformat mönster för att skapa ett så kallat punktmoln. Laserpulserna 
utgörs av osynligt ljus i våglängder som ligger i spektrumet kring 900 nanometer20 
(nm). Hur en LiDAR-sensor fungerar på ett övergripande plan illustreras genom bilden 
nedan. 

Bild 2. En förenklad bild av hur en LiDAR-sensor fungerar. Sensorn sänder ut laserpulser i 
sin omgivning. När en laserpuls träffar ett objekt (till exempel en person eller ett träd) 
reflekteras den tillbaka till ljusmottagaren i sensorn. 

 

 
20  https://it-ord.idg.se/ord/nanometer/ 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

14(28)

 

LiDAR-sensorer genererar vanligtvis utdata21 i form av tredimensionella punktkartor. 
Beroende på upplösningen hos sensorn kan den skapa en mycket exakt 3D-modell av 
både omgivningen och objekten på en plats. När man talar om en LiDAR-sensors 
upplösning avses framför allt avståndet mellan respektive ljuspunkt, men även det 
maximala avståndet som sensorn kan detektera ett objekt på. 

Vad gäller avståndet mellan varje ljuspunkt, mäts det i antalet grader mellan respektive 
punkt (både vertikalt och horisontellt). Vanliga upplösningar idag ligger i spannet 0,1–
0,4 grader. En lägre siffra innebär ett kortare avstånd mellan respektive ljuspunkt, 
vilket medför en högre upplösning och en bättre detaljrikedom. Även sensorns synfält 
(eng. field of view) mäts i grader (både vertikalt och horisontellt). Vilken LiDAR-sensor 
man väljer att använda är därmed av stor betydelse. I korthet innebär detta att ju fler 
ljuspunkter som träffar ett objekt som befinner sig inom sensorns upptagningsområde, 
desto mer detaljerade punktmoln (utdata) kan fås rörande just det objektet. 
Motsvarande gäller objektets placering i förhållande till sensorn – ju närmare objektet 
befinner sig, desto fler ljuspunkter träffar objektet. En LiDAR-sensor har ett maximalt 
avstånd för detektionens räckvidd (detektionsräckvidd) vid vilket sensorn kan detektera 
och mäta objekt. Detektionsräckviddens maximala avstånd skiljer sig åt mellan olika 
typer av LiDAR-sensorer. 

Sensorns uppdateringsfrekvens, det vill säga antalet punkter som samlas in av ett 
LiDAR-system under en given tidsperiod, mäts i hertz (Hz). En högre 
uppdateringsfrekvens innebär att fler punkter samlas in per sekund, vilket resulterar i 
ett tätare och mer granulärt punktmoln. En högre uppdateringsfrekvens innebär att en 
större mängd data per tidsenhet samlas in. 

För att bedöma om personer kan anses vara identifierbara utifrån ett juridiskt 
perspektiv, är framför allt följande egenskaper hos en LiDAR-sensor avgörande: 

1.  upplösning i form av antalet ljuspunkter som träffar ett objekt, 
2.  avståndet till objektet och sensorns detektionsräckvidd, 
3.  sensorns uppdateringsfrekvens, och 
4.  sensorns synfält. 

3.1.1  Kort om kantberäkning 
Kantberäkning eller kantdatorsystem22 (eng. edge computing) innebär att 
beräkningskraften flyttas ut i nätverkets utkant, det vill säga till kantnoder eller 
sensorer. Det innebär att data inte behöver skickas via nätverket till en central server 
där beräkningen eller bearbetningen av aktuella data sedan sker. Kantberäkning 
medför att vissa, och ibland krävande, bearbetningar av data kan göras direkt i, eller i 
nära anslutning till, sensorerna. 

I det aktuella pilotprojektet avser deltagarna att använda kantbaserad teknik. 
Bearbetningen av de data som LiDAR-sensorerna genererar är således tänkt att ske 
direkt i, eller i nära anslutning till, sensorerna. 

3.1.2 Kort om den AI-teknik som är tänkt att användas 
De utdata som en LiDAR-sensor genererar ska utgöra indata till en AI-algoritm. Denna 
algoritm ska sedan kunna klassificera om en individ, som befinner sig inom LiDAR-
sensorns upptagningsområde, är en kvinna, en man eller ett barn. Med hjälp av dessa 

 
21  https://it-ord.idg.se/ord/utdata/ 
22  https://it-ord.idg.se/ord/kantdatorsystem/ 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

15(28)

 

uppgifter kan Trafikkontoret skapa sig en lägesbild över hur befolkningsmixen på det 
aktuella torget ser ut. 

AI-algoritmen finns ännu inte på marknaden, men enligt deltagarna är det tekniskt sett 
möjligt att ta fram en sådan modell. För att algoritmen ska fungera på ett 
ändamålsenligt sätt behöver de utdata som LiDAR-sensorerna genererar sparas under 
en viss tid för att undvika alltför omfattande dubbelräkningar av individer som befinner 
sig på platsen. Det bör understrykas att de dataskyddsrättsliga frågor som aktualiseras 
i samband med framtagningen av ifrågavarande algoritm ligger utanför detta projekt. 
Det är inte tänkt att någon av projektdeltagarna ska ta fram algoritmen själv utan det 
ska istället ske genom externa leverantörer på marknaden. 

3.2  Tekniska specifikationer 
I projektet avser deltagarna att använda sig av 1–3 kantbaserade LiDAR-sensorer med 
en upplösning av 0,1 grader (både horisontellt och vertikalt). Sensorerna är tänkta att 
placeras på en höjd av 4–8 meter över marknivå och med en maximal 
detektionsräckvidd på 250 meter. Synfältet är 115x25 grader (HxV). De utdata som 
genereras av en sensor med den aktuella upplösningen illustreras nedan i form av en 
2D-figur. Det bör nämnas att utdata från en sensor i praktiken formar ett rörligt 3D-
moln där även djupdata registreras. AI-algoritmen ska sedan klassificera om en individ 
som fångas av sensorn är en kvinna, en man eller ett barn. Dessa uppgifter skickas 
därefter till Trafikkontoret som då får data över hur befolkningsmixen ser ut på den 
aktuella platsen. Algoritmen ska utföra klassificeringen, det vill säga databehandlingen, 
direkt i eller i nära anslutning till sensorn. 

 

 

Bild 3. InnovizOne Automotive grade LiDAR. Urklipp från videomaterial som illustrerar de 
utdata som vald LiDAR-sensor med upplösning om 0,1x0,1 grader genererar. 
Sammanfattningsvis är användningen av den teknik som beskrivs ovan tänkt 
att ske i följande steg. 
 

1.  LiDAR-sensorn skickar ut infraröda laserpulser mot objekt som befinner sig 
upp till 250 meter bort. Laserpulserna reflekteras sedan tillbaka till sensorn. 
 

2.  LiDAR-sensorn beräknar avståndet till objektet och genererar utdata i form 

av en 3D-modell av omgivningen. 
 

3.  Den kantbaserade beräkningen med AI-algoritmen sker direkt i, eller i nära 
anslutning till, LiDAR-sensorn. AI-algoritmen klassificerar de individer som 
befinner sig inom sensorns upptagningsområde i någon av grupperna: 
kvinna, man eller barn. 
 

4.  AI-algoritmens utdata ger statistik över antalet kvinnor, män och barn. 

Denna statistik skickas sedan till Trafikkontoret över internet. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

16(28)

 

4.  Kan uppgifter som samlas in via LiDAR-sensorer utgöra 

personuppgiftsbehandling enligt 
dataskyddsförordningen? 

4.1  Personuppgifter 

4.1.1  Vad är personuppgifter? 
I artikel 4.1 i dataskyddsförordningen definieras begreppet personuppgifter. Enligt 
förordningen är personuppgifter varje upplysning som avser en identifierad eller 
identifierbar fysisk person. Med en identifierbar fysisk person avses att en person 
direkt eller indirekt kan identifieras, till exempel genom en eller flera faktorer som är 
specifika för den fysiska personens fysiska, fysiologiska, genetiska, psykiska, 
ekonomiska, kulturella eller sociala identitet. 

Personuppgifter kan delas in i två underkategorier: direkta respektive indirekta 
personuppgifter. En direkt personuppgift kan vara ett namn eller ett personnummer. En 
indirekt personuppgift kan däremot vara nästan vad som helst som på något sätt kan 
kopplas till en fysisk person (även kallad identifierare). Av skäl 26 i 
dataskyddsförordningen framgår att man, vid bedömningen av om en person är 
identifierbar, bör beakta alla hjälpmedel som rimligen kan komma att användas av den 
personuppgiftsansvarige eller någon annan för att direkt eller indirekt identifiera en 
person. Detta innebär att den personuppgiftsansvarige inte själv behöver förfoga över 
samtliga uppgifter som skulle kunna göra identifieringen möjlig. Däremot krävs att det 
finns en rimlig sannolikhet att den personuppgiftsansvarige eller någon annan kommer 
att kunna identifiera personen. 

När det gäller bilder, filmsekvenser och liknande är det inte bara ansiktsdrag som kan 
identifiera en person. Det kan även vara möjligt att identifiera en person genom 
exempelvis kroppsbyggnad, kroppsrörelser och gångstil. Begreppet personuppgifter 
har en vid innebörd och innefattar all slags information som direkt eller indirekt kan 
knytas till en person som är i livet.23 

4.1.2   IMY:s kommentarer 
Mot bakgrund av det material (tekniska beskrivningar, bilder och videoklipp) som 
deltagarna har presenterat i pilotprojektet, finner IMY att det är mycket som talar för att 
det finns identifierare i de data som aktuella LiDAR-sensorer genererar och att dessa 
data skulle kunna utgöra personuppgifter enligt artikel 4.1 i dataskyddsförordningen. I 
bland annat ett videoklipp som IMY tagit del av illustreras de data som LiDAR-sensorn 
genererar. Där går det på ett tydligt sätt att skönja personer (se bild 3 ovan). Dessa 
personer skulle, baserat på bland annat klädsel, kroppsrörelser och kroppsformer, 
sannolikt kunna identifieras av andra som på ett eller annat sätt är bekanta med dem. 

Vad gäller AI-algoritmens utdata rör det sig endast om statistiska uppgifter om antalet 
kvinnor, män och barn som befinner sig på platsen inom ett visst tidsspann. Uppgifter 
som inte kan härledas till en viss individ utgör inte personuppgifter enligt 
dataskyddsförordningen. 

 
23  https://www.imy.se/verksamhet/dataskydd/det-har-galler-enligt-gdpr/introduktion-till-gdpr/personuppgifter/ 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

17(28)

 

4.2  Behandling av personuppgifter 

4.2.1   Vad är en behandling? 
Behandling av personuppgifter definieras i artikel 4.2 i dataskyddsförordningen. Med 
behandling avses i princip allt som kan göras med uppgifterna. Det kan till exempel 
vara att samla in, registrera, lagra, analysera, lämna ut eller radera dem. Begreppet 
behandling har i likhet med begreppet personuppgifter en vid innebörd. Nästintill all 
hantering av personuppgifter är att betrakta som en behandling utifrån ett 
dataskyddsrättsligt perspektiv. Det kan noteras att begreppet behandling inte är 
avhängigt av hur lång tid personuppgiftsbehandlingen pågår. Det innebär att även 
behandlingar som pågår under en mycket kort tid utgör en personuppgiftsbehandling 
enligt dataskyddsförordningen. 

4.2.2  IMY:s kommentarer 
IMY finner att den process som sker när en LiDAR-sensor genererar utdata (det vill 
säga skapar de rörliga 3D-punktmolnen) typiskt sett utgör en 
personuppgiftsbehandling enligt dataskyddsförordningen. Vidare är det mycket som 
talar för att det även skulle ske en personuppgiftsbehandling när en AI-algoritm utför 
beräkningar baserat på en LiDAR-sensors utdata för att klassificera om en individ som 
befinner sig inom sensorns upptagningsområde är en kvinna, en man eller ett barn. 

4.3  Känsliga personuppgifter 

4.3.1  Vad är känsliga personuppgifter? 
Av artikel 9.1 i dataskyddsförordningen framgår att behandling av särskilda kategorier 
av personuppgifter (så kallade känsliga personuppgifter) är förbjuden. Förbudet gäller 
inte om behandlingen har stöd i något av undantagen i artikel 9.2, till exempel om den 
registrerade gett sitt uttryckliga samtycke till behandlingen eller behandlingen är 
nödvändig av hänsyn till ett viktigt allmänt intresse på grundval av nationell rätt. 
Känsliga personuppgifter är bland annat uppgifter om hälsa, sexuella läggning och 
biometriska uppgifter som används för att entydigt identifiera en person. Biometriska 
uppgifter definieras i artikel 4.14 i förordningen som ”personuppgifter som erhållits 
genom en särskild teknisk behandling som rör en fysisk persons fysiska, fysiologiska 
eller beteendemässiga kännetecken och som möjliggör eller bekräftar identifieringen 
av denna fysiska person, såsom ansiktsbilder eller fingeravtrycksuppgifter”. 

Enligt skäl 51 i dataskyddsförordningen bör dock inte behandling av foton systematiskt 
anses utgöra behandling av känsliga personuppgifter. Foton är biometriska uppgifter 
endast om de behandlas med särskild teknik som möjliggör identifiering eller 
autentisering av en person. 

4.3.2  IMY:s kommentarer 
IMY har noterat att de utdata som en LiDAR-sensor genererar skulle kunna innehålla 
biometriska uppgifter i form av ansiktsformer. Inom ramen för detta pilotprojekt har IMY 
dock inte fått några indikationer på att den aktuella AI-algoritmen ska kunna göra 
något annat än att klassificera om en viss individ är en kvinna, en man eller ett barn. 
Algoritmen ska således inte kunna identifiera en enskild person. Mot bakgrund av 
detta är det mycket som talar för att de utdata som LiDAR-sensorn genererar inte 
automatiskt innebär behandling av biometriska uppgifter. 

4.4  Möjliga spår att undersöka vidare 
Under de förutsättningar som varit aktuella i projektet är det mycket som talar för att 
användningen av LiDAR-sensorerna kan komma att innebära att personuppgifter 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

18(28)

 

behandlas. Det betyder dock inte att samma resonemang är applicerbart för alla 
former av användningar eller mätningar som sker med hjälp av LiDAR-sensorer eller 
motsvarande teknik. Val av sensor är av stor betydelse. En sensor med en sådan låg 
upplösning att personer inte kan identifieras faller utanför dataskyddsförordningens 
tillämpningsområde. Samma resonemang kan föras om sensorn är placerad på ett så 
pass långt avstånd i förhållande till de individer som fångas av sensorn. Val av sensor 
är därför något som noga bör undersökas innan användningen påbörjas. Om samma 
resultat kan uppnås genom en sensor med lägre upplösning och kortare räckvidd24, 
bör en sådan sensor användas. Motsvarande resonemang kan också föras kring 
kantberäkning. Att behandlingen av data sker direkt i, eller i nära anslutning till, 
sensorn minskar riskerna med behandlingen i jämförelse med data som skickas till en 
central server via ett öppet nätverk. 

En annan aspekt att uppmärksamma är LiDAR-teknikens förutsättningar att behandla 
biometriska uppgifter, något som bör beaktas innan användning påbörjas. Ytterligare 
en faktor än den tekniska utvecklingen. En sensor med låg upplösning som idag inte 
har kapacitet att identifiera enskilda individer skulle möjligen kunna göra det inom en 
snar framtid med beaktande av processorers ökade beräkningskraft och förfinade 
algoritmer. 

 

 

 
24  Läs mer under avsnitt 3.1 ovan. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

19(28)

 

5.  Hur relaterar användning av LiDAR-sensorer till 

kamerabevakningslagen? 

Kamerabevakning som sker i Sverige regleras framför allt av dataskyddsförordningen 
och kamerabevakningslagen. Dataskyddsförordningen utgör den grundläggande 
regleringen för den personuppgiftsbehandling som sker genom kamerabevakning och 
där finns bland annat bestämmelser om grundläggande principer, rättslig grund, 
informationsskyldighet och de registrerades rättigheter. 

Kamerabevakningslagen kompletterar dataskyddsförordningen. Den reglerar vissa 
frågor om kamerabevakning där dataskyddsförordningen lämnat utrymme för 
nationella regler, till exempel tillståndsplikt för viss kamerabevakning. Det är IMY som 
ansvarar för att besluta om tillstånd till sådan kamerabevakning. Alla som bedriver 
kamerabevakning behöver dock inte ansöka om tillstånd. 

Tillstånd krävs om kamerabevakningen innebär varaktig eller regelbundet upprepad 
personbevakning på en plats dit allmänheten har tillträde och förutsatt att bevakningen 
ska bedrivas av en myndighet eller någon annan än en myndighet vid utförande av en 
uppgift av allmänt intresse som följer av lag eller annan författning, kollektivavtal eller 
beslut som har meddelats med stöd av lag eller annan författning. 

I nuvarande projekt önskar deltagarna att använda LiDAR-sensorer, en teknik som 
IMY inte tidigare har bedömt inom ramen för myndighetens tillstånds- eller 
tillsynsverksamhet. En av huvudfrågorna i projektet har varit hur den aktuella tekniken 
förhåller sig till kamerabevakningslagen, och mer specifikt om den aktuella 
bevakningen kan omfattas av tillståndskravet i lagen. 

För att kunna bedöma om bevakning med LiDAR-sensorer omfattas av 
kamerabevakningslagen och om bevakningen – under de förutsättningar som 
föreligger i projektet – kan vara tillståndspliktig eller inte, behöver flera frågor besvaras. 
Nedan följer en genomgång av de olika faktorer som behöver beaktas för att avgöra 
om en bevakning är tillståndspliktig, följt av ett generellt resonemang kring de 
avvägningar som behöver göras vid bedömningen av om bevakningen är tillåten eller 
inte. 

5.1  Omfattas LiDAR-teknik av begreppet ”kamerabevakning” i 

kamerabevakningslagen? 

I 3 § kamerabevakningslagen finns en definition av begreppet kamerabevakning. Med 
kamerabevakning avses att en tv-kamera, ett annat optisk-elektroniskt instrument eller 
en därmed jämförbar utrustning, utan att manövreras på platsen, används på ett sätt 
som innebär varaktig eller regelbundet upprepad personbevakning. 

5.1.1  TV-kamera, annat optisk-elektroniskt instrument eller därmed jämförbar 
utrustning 
Första frågan som behöver besvaras är om den teknik som deltagarna önskar 
använda, det vill säga LiDAR-sensorer, omfattas av den utrustning som anges i 
kamerabevakningslagen, nämligen tv-kamera, annat optisk-elektroniskt instrument 
eller därmed jämförbar utrustning. 

Vad gäller den utrustning som omfattas av lagens definition är avgränsningen inte ny 
utan infördes redan i lagen (1990:484) om övervakningskameror m.m. Det främsta 
syftet med att införa en ny lag om övervakningskameror var vid den tiden att anpassa 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

20(28)

 

den rättsliga regleringen till den tekniska utvecklingen.25 Vid införandet ville man ha en 
skrivning som var teknikneutral och som i möjligaste mån var obunden av den tekniska 
utvecklingen. Skrivningen skulle även omfatta teknik som kunde utvecklas i framtiden. 
Avgränsningen fångar därmed ett brett spektrum av teknisk utrustning. 

I efterföljande lagar om kameraövervakning har lagstiftaren inte ansett det nödvändigt 
att ändra vilken utrustning som ska omfattas av det materiella tillämpningsområdet. En 
anledning till detta har varit att avgränsningen inte lett till några särskilda 
tillämpningssvårigheter. Avgränsningen har också bedömts vara ändamålsenlig för att 
kunna fånga in sådan teknik som inte finns idag, men som kan komma att utvecklas i 
framtiden.26 

I förarbetena27 har man utvecklat vad som avses med respektive begrepp: 

  Övervakning med tv-kamera var vid tiden för 1990-års lag om 

övervakningskameror den vanligast förekommande utrustningen för 
personövervakning. Att begreppet fortfarande finns kvar i den nu gällande 
kamerabevakningslagen beror på att det anses vara ett inarbetat begrepp 
som ofta används vid skyltning om kamerabevakning.28 

 
  Begreppet optisk-elektroniskt instrument innefattar två termer som var 
för sig har en särskild innebörd. Med termen optisk avses all registrering 
som kan ske med instrument inom det elektromagnetiska 
våglängdsspektrumet för optisk strålning29. Med uttrycket elektroniskt 
förstås att förmedlingen av bilder, visningen av bilder på en monitor eller 
lagringen av bilder sker genom elektronisk påverkan. Med andra ord 
avses med begreppet optisk-elektroniskt instrument sådan utrustning med 
vilken en bildupptagning kan överföras elektroniskt till en bildskärm eller 
lagras i ett datorminne eller på ett annat elektroniskt medium. 

 
  Med uttrycket därmed jämförbar utrustning avses till exempel 

instrument som kan utnyttja elektromagnetisk strålning såsom röntgen 
och radiofrekvent strålning.30 

5.1.2  IMY:s kommentarer 
Som framgår av den tekniska beskrivningen av LiDAR-sensorer i avsnitt 3.1 ovan, 
beräknar en sensor avståndet till ett objekt genom att skicka ut infraröda laserpulser 
och mäter sedan tiden det tar för pulserna att reflekteras tillbaka till ljusmottagaren i 
sensorn. LiDAR-sensorn genererar därefter utdata i form av ett rörligt punktmoln i 3D-
format som i det aktuella projektet ska förmedlas genom elektronisk inverkan. 

En LiDAR-sensor använder sig av våglängder i spektrumet runt 900 nm. IMY 
konstaterar att de laserpulser som en LiDAR-sensor sänder ut kan inordnas i det 
elektromagnetiska våglängdsspektrumet för optisk strålning. Med optisk strålning 
menas vanligtvis den delmängd av det elektromagnetiska spektrumet som sträcker sig 
från våglängden cirka 100 nm upp till cirka 1 mm, vilket inbegriper ultraviolett strålning 
(UV), synlig strålning (ljus) och infraröd strålning (värme).31 Mot denna bakgrund, och i 

 
25  Prop. 1989/90:119 s. 1. 
26  SOU 2017:55 s. 210. 
27  Prop. 1989/90:119 s. 39 f. 
28  SOU 2017:55 s. 210. 
29  Se SOU 2018:92 s.61 för översiktsbild av vilka våglängder som ingår i det elektromagnetiska våglängdsspektrumet 
för optisk strålning. 
30  Prop. 1989/90:119 s. 39. 
31  SP Rapport 2013:36 s. 7. Artificiell optisk strålning i svensk industri (https://www.diva-
portal.org/smash/get/diva2:962758/FULLTEXT01.pdf). 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

21(28)

 

enlighet med vad som framgår av förarbeten gällande den utrustning som 
kamerabevakningslagen ska omfatta, finner IMY att LiDAR-sensorer typiskt sett 
omfattas av begreppet annat optisk-elektroniskt instrument i kamerabevakningslagen. 

5.2  Rör det sig om varaktig eller regelbundet upprepad personbevakning? 
För att en bevakning ska omfattas av kamerabevakningslagens materiella 
tillämpningsområde är det inte tillräckligt att den tekniska utrustningen omfattas av 
kamerabevakningslagen. Ytterligare en förutsättning är att tekniken används på ett sätt 
som innebär varaktig eller regelbundet upprepad personbevakning. 

5.2.1  Varaktig eller regelbundet upprepad personbevakning 
Begreppet personbevakning är ett snävare begrepp än begreppet personuppgifter (se 
avsnitt 4.1.1 ovan). Med personbevakning menas att människor kan identifieras 
genom bevakningen. Enligt förarbetena till kamerabevakningslagen krävs att man utan 
större osäkerhet kan skilja de personer som iakttas från andra personer för att 
möjlighet till identifiering ska anses föreligga. Så är till exempel fallet om hela personen 
eller personens ansikte syns tydligt. Även sådant som utmärkande klädsel, speciella 
kroppsrörelser eller särskild kroppskonstitution kan möjliggöra identifiering.32 Det 
innebär att kamerabevakning som enbart används för att läsa av bilars 
registreringsnummer, men som inte filmar människor, inte är att anse som 
personbevakning. Däremot kan det utgöra en personuppgiftsbehandling enligt 
dataskyddsförordningen. 

För att kamerabevakningslagen ska vara tillämplig krävs dessutom att 
personbevakningen är varaktig eller regelbundet upprepad. Med varaktig 
personbevakning avses till exempel bevakning under en längre tid av en plats där 
människor vanligtvis vistas. Det kan röra sig om bevakning på ett torg, i ett kommunalt 
färdmedel, i ett väntrum eller i en butik. 

Med regelbundet upprepad personbevakning avses personbevakning som sker vid 
flertalet tillfällen och med en viss regelbundenhet. Bevakning som sker vid tillfällen 
som är utspridda över tid kan betraktas som regelbunden om det är fråga om en 
systematisk användning av bevakningsutrustning.33 Det innebär att till exempel 
kameror som är monterade intill en gångstig i skogen kan omfattas av 
kamerabevakningslagens tillämpningsområde om människor med viss regelbundenhet 
passerar längs stigen trots att det inte sker i någon större omfattning. 

Syftet med användningen av kamerautrustningen saknar betydelse för frågan om 
kamerabevakningslagens tillämplighet.34 Även om syftet med bevakningen inte är att 
bevaka människor kan lagen ändå bli tillämplig om människor under en längre tid, eller 
åtminstone någorlunda regelbundet, kommer in i kamerans upptagningsområde och 
gör det möjligt att direkt eller indirekt identifiera dem. 

5.2.2  IMY:s kommentarer 
I projektet har IMY fått ta del av bland annat bilder och videoklipp som visar sekvenser 
av utdata från en LiDAR-sensor med motsvarande upplösning som deltagarna önskar 
använda. I de bilder (se bild 3 i avsnitt 3 ovan) och videoklipp som IMY tagit del av har 
LiDAR-sensorerna i vissa fall varit monterade på ett fordon i rörelse och i andra fall 
fast monterade på en höjd av 4–8 meter över marken. De människor som har fångats 
av sensorn har befunnit sig på olika avstånd på 5–30 meter från sensorn. Deltagarna i 
 
32  Prop. 2017/18:231 s. 41 och 137. 
33  Prop. 2017/18:231 s. 137. 
34  Prop. 2017/18:231 s. 137. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

22(28)

 

projektet har uppgett att det kommer att vara möjligt att ta del av utdata direkt från 
LiDAR-sensorn, innan en behandling med hjälp av AI-algoritmen kommer att ske, till 
exempel under kalibrering och installation. Dessa faktorer behöver beaktas vid 
bedömningen av huruvida människor kan vara möjliga att identifiera. 

Vid en jämförelse med traditionella bevakningskameror konstaterar IMY inledningsvis 
att de utdata som en typisk LiDAR-sensor genererar gör det svårare för det mänskliga 
ögat att identifiera en persons ansikte, framför allt om personen befinner sig lite längre 
bort från sensorn. Det kan därmed vara svårt att skilja en person från en annan. Här 
finns det dock anledning att uppmärksamma att de utdata som en typisk LiDAR-sensor 
genererar är punktmoln i 3D-format, det vill säga att bilderna innehåller djupdata, vilket 
kan göra det möjligt att skapa preciserade 3D-modeller av de individer som befinner 
sig inom sensorns upptagningsområde. 

Utifrån förutsättningarna i projektet konstaterar IMY att det kan vara svårt att identifiera 
människor genom att urskilja individers ansikten i de utdata som LiDAR-sensorn 
genererar, särskilt då bevakningen är tänkt att ske på ett relativt långt avstånd. IMY 
finner däremot att det – utifrån det material som IMY har tagit del av – kan vara möjligt 
att urskilja och identifiera personer utifrån exempelvis kroppsrörelser, 
kroppskonstitutioner och utmärkande klädsel. IMY finner därför att det är mycket som 
talar för att det är fråga om personbevakning i de utdata som LiDAR-sensorerna 
genererar. 

På platsen där LiDAR-sensorerna är tänkta att användas, det vill säga Jan Stenbecks 
torg i Kista, rör sig ett stort antal människor. Trafikkontorets önskemål är att kunna 
genomföra mätningarna på torget under vissa tidsintervaller mellan kl. 07.00 och 22.00 
två dagar per månad. IMY konstaterar att mätningarna därmed kommer att ske 
regelbundet. Det framstår därmed som troligt att det skulle kunna bli fråga om en 
sådan upprepad personbevakning som faller in under kamerabevakningslagens 
tillämpningsområde. 

5.2.3  Möjliga spår att undersöka vidare 
Under de förutsättningar som varit aktuella i projektet har IMY kommit fram till att 
användningen av LiDAR-sensorer kan innebära personbevakning. Det betyder dock 
inte att samma bedömning är giltig för alla former av bevakningar eller mätningar med 
LiDAR-sensorer eller motsvarande teknik. 

Hur bevakningen anordnas kan påverka bedömningen av om det är personbevakning 
eller inte. En faktor som kan påverka är LiDAR-sensorns placering i avstånd samt 
vinkel till de objekt som träffas av sensorns laserpulser. Eftersom identifiering av 
människor i huvudsak bedöms kunna ske utifrån kroppsrörelser och 
kroppskonstitution, och med hänsyn till att utdata från LiDAR-sensorn får sämre 
upplösning ju längre ifrån objektet som sensorn är, kan det vid ett visst avstånd vara 
svårt att identifiera personer genom LiDAR-sensorns utdata.35 Detta bedömer IMY är 
en betydande skillnad jämfört med traditionella bevakningskameror som många 
gånger ger möjlighet att identifiera människor även på längre avstånd. Ytterligare en 
faktor som påverkar är LiDAR-sensorns upplösning, synfält och räckvidd (läs mer 
under avsnitt 3.1 och 4.4 ovan). 

 
35  Det kan dock noteras att ändamålet med den tilltänkta användningen av LiDAR-sensorerna i det aktuella 
pilotprojektet är att identifiera om en person är en kvinna, en man eller ett barn. För att uppnå detta syfte kommer det 
troligtvis att krävas relativt tydliga data av de personer som fångas av en LiDAR-sensor. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

23(28)

 

5.3  Tillståndspliktig bevakning – Vilka överväganden behöver göras och hur 

påverkas bedömningen av ny teknik? 

5.3.1  Är användning av LiDAR-sensorer på en offentlig plats tillståndspliktig? 
Enligt 7 § kamerabevakningslagen krävs det tillstånd till kamerabevakning av en plats 
dit allmänheten har tillträde om bevakningen ska bedrivas av en myndighet eller någon 
annan än en myndighet vid utförande av en uppgift av allmänt intresse som följer av 
lag eller annan författning, kollektivavtal eller beslut som har meddelats med stöd av 
lag eller annan författning. Med myndigheter avses samtliga statliga och kommunala 
organ med undantag för riksdagen och kommun- och regionfullmäktige. 
Tillståndskravet gäller för alla myndigheter oavsett vilken typ av verksamhet som 
kamerabevakningen används i och oavsett vad syftet med bevakningen är.36 Det är 
IMY som ansvarar för tillståndsbeslut enligt kamerabevakningslagen. 

Stockholms stads trafiknämnd skulle vara personuppgiftsansvarig för den tilltänka 
bevakningen med LiDAR-sensorer. Trafiknämnden är en myndighet i 
kamerabevakningslagens mening. Vidare är LiDAR-sensorerna tänkta att användas på 
en plats dit allmänheten har tillträde. Under sådana förhållanden är det troligt att 
bevakningen skulle bedömas vara tillståndspliktig. 

5.3.2  Ändamål som särskilt ska beaktas vid en tillståndsprövning 
Syftet med den andra rättsliga frågeställningen i projektet har varit att bedöma hur 
användning av LiDAR-teknik förhåller sig till kamerabevakningslagen. Det är viktigt att 
understryka att IMY endast kan ge vägledning inom ramen för den regulatoriska 
sandlådan och inte bindande besked om att en viss personuppgiftsbehandling genom 
kamerabevakning kommer att vara tillåten eller inte. Det finns dock anledning att på ett 
generellt plan resonera kring de överväganden som ska göras enligt 
kamerabevakningslagen utifrån de syften och den teknik som är aktuell i pilotprojektet. 

Tillstånd till kamerabevakning ska ges om intresset av sådan bevakning väger tyngre 
än den enskildes intresse av att inte bli bevakad. Det framgår av 8 § första stycket 
kamerabevakningslagen. Av andra stycket i samma bestämmelse anges att det vid 
bedömningen av intresset av kamerabevakning särskilt ska beaktas om bevakningen 
behövs för något av de särskilda ändamål som framgår av lagrummet. De ändamål 
som särskilt ska beaktas är om bevakning behövs för att: 

förebygga, förhindra eller upptäcka brottslig verksamhet eller utreda eller 
lagföra brott på en brottsutsatt plats eller på en annan plats där det av särskild 
anledning finns risk för angrepp på någons liv, hälsa eller trygghet eller på 
egendom, 
förebygga, förhindra eller upptäcka störningar av allmän ordning och säkerhet 
eller begränsa verkningarna av sådana störningar, 

3.  utöva kontrollverksamhet, 
4. 

förebygga, förhindra eller upptäcka olyckor eller begränsa verkningarna av 
inträffade olyckor, eller 
tillgodose andra därmed jämförliga ändamål. 

1. 

2. 

5. 

Om bevakningen sker för något av dessa ändamål innebär det att bevakningsintresset 
anses väga tyngre än annars. 

Vid bedömningen av den enskildes intresse av att inte bli bevakad ska det särskilt 
beaktas hur bevakningen ska utföras, om teknik som främjar skyddet av den enskildes 
 
36  Prop. 2017/18:231 s. 141. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

24(28)

 

personliga integritet ska användas och vilket område som ska bevakas (8 § tredje 
stycket kamerabevakningslagen). 

5.3.3  IMY:s kommentarer 
Det kan konstateras att de ändamål som särskilt ska beaktas vid tillståndsprövningen 
är ändamål som traditionellt sett förknippas med kamerabevakning. Majoriteten av de 
tillståndsansökningar som IMY får in avser också bevakning för sådana ändamål. Det 
handlar till exempel om kamerabevakning för att förebygga brott och olyckor. Med ny, 
bättre och billigare teknik har dock kamerabevakning för andra, mindre traditionella, 
ändamål blivit vanligare. Exempelvis används kameror idag i syfte att styra trafikljus 
och mäta trafikflöden. 

Detta projekt handlar om Trafikkontorets önskemål att använda LiDAR-sensorer för att 
ta fram statistik över antalet kvinnor, män och barn som rör sig på Jan Stenbecks torg i 
Kista. Med hjälp av denna statistik kan Trafikkontoret bedöma vilka åtgärder som 
behöver vidtas för att skapa offentliga platser som upplevs som attraktiva, levande och 
trygga. Det är därmed inte givet att den tilltänkta bevakningens ändamål faller in under 
de ändamål som särskilt ska beaktas enligt 8 § andra stycket kamerabevakningslagen. 

Även om kamerabevakningen inte ska ske för något sådant ändamål, kan det ändå 
vara möjligt att få tillstånd till bevakningen. Detta förutsätter dock att ändamålet är 
berättigat och att intresset av kamerabevakningen väger tyngre än den enskildes 
intresse av att inte bli bevakad. Det kan också behövas mer ingående överväganden 
av behovet av kamerabevakning i förhållande till integritetsriskerna och hur dessa 
risker kan minskas.37 

Mätningarna ska ske på ett torg i anslutning till ett köpcentrum, en plats där det tidvis 
vistas ett stort antal personer. Vissa kommer endast att passera över torget men det 
finns även bänkar och andra sittytor samt uteserveringar där personer kan komma att 
vistas under en längre tid. Det är alltså fråga om en plats där integritetsintresset som 
utgångspunkt väger tungt, eftersom ett stort antal människor kan komma att bli föremål 
för bevakningen. För att bevakning på en sådan plats ska vara tillåten krävs antingen 
att bevakningsintresset väger tungt eller att integritetsriskerna med bevakningen kan 
minimeras. 

Som tidigare konstaterats genererar LiDAR-sensorer utdata där det typiskt sett kan 
vara svårare att identifiera människor med blotta ögat jämfört med traditionell 
kamerabevakning. I projektet ska databehandlingen dessutom ske direkt i, eller i nära 
anslutning till, sensorn (se avsnitt 3.1.1 ovan). Utdata från sensorn, där identifiering av 
människor kan vara möjlig, ska raderas när uppgifterna har behandlats i AI-algoritmen. 
Utdata från AI-algoritmen ska endast bestå av uppgifter om antalet kvinnor, män och 
barn som befinner sig på den aktuella platsen, det vill säga endast statistiska data som 
inte innehåller personuppgifter. 

Att personuppgifter endast kommer att behandlas under en kort stund och sedan 
raderas är en faktor som kan påverka bedömningen av integritetsintresset, en kortare 
tid minskar generellt sett integritetsriskerna. Uppgifterna kommer dock att behöva 
sparas åtminstone en viss tid för att undvika dubbelräkning när en person uppehåller 
sig på platsen. Att behandlingen ska ske direkt i, eller i nära anslutning till, LiDAR-
sensorn innebär också att riskerna för integritetsintrång minskar jämfört med om 
personuppgifter istället hade skickats via exempelvis internet till en central server. Att 

 
37  Prop. 2017/18:231 s. 144. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

25(28)

 

utdata från LiDAR-sensorn endast kommer att granskas vid kalibrering och installation, 
och inte vid normal drift, kan också vara en faktor som inverkar på riskerna för 
integritetsintrång. 

Sammantaget kan IMY konstatera att den valda tekniken kan bidra till att begränsa 
integritetsintrånget, särskilt vid en jämförelse med traditionella bevakningskameror. 
Som IMY har noterat i avsnitt 4.3 ovan skulle utdata som en LiDAR-sensor genererar 
kunna innehålla biometriska uppgifter i form av ansiktsformer. Om sådana uppgifter 
skulle användas vid en bevakning för att till exempel identifiera enskilda individer, kan 
det bli fråga om en behandling av känsliga personuppgifter. Detta är en aspekt som 
ökar integritetsriskerna och som användaren av tekniken bör beakta innan 
bevakningen påbörjas. För att behandling av känsliga personuppgifter ska vara tillåten 
krävs att det finns stöd för behandlingen i något av undantagen i artikel 9.2 i 
dataskyddsförordningen. Exempel på undantag är om den registrerade gett sitt 
uttryckliga samtycke eller behandlingen är nödvändig av hänsyn till ett viktigt allmänt 
intresse på grundval av nationell rätt. Det bör dock framhållas att den AI-algoritm som 
diskuterats inom ramen för detta pilotprojekt inte ska kunna identifiera enskilda 
individer. 

5.4 Kamerabevakningslagen håller på att ses över 
I mars 2023 initierade regeringen en kamerabevakningsutredning vars syfte är att 
föreslå åtgärder för att underlätta kamerabevakning för kommuner, regioner och andra 
än myndigheter som utför en uppgift av allmänt intresse. Uppdraget inkluderar bland 
annat att kartlägga behovet av förenklade regler vid kamerabevakning genom att 
överväga att ta bort tillståndskravet för bland annat myndigheter enligt 
kamerabevakningslagen. Vidare ska behovet av utökade möjligheter till 
kamerabevakning för att bekämpa brott och upprätthålla ordning och säkerhet 
analyseras. Utredningen ska vara klar senast den 15 april 2024.38 När denna 
slutrapport publiceras är det ännu inte klart vilka slutsatser eller åtgärdsförslag som 
utredningen kommer fram till. 

Den 21 december 2023 fick utredningen ett tilläggsdirektiv som utvidgar uppdraget till 
att även lämna förslag för att underlätta för Polismyndighetens hantering inför 
påbörjandet av en kamerabevakning och förslag som innebär att myndigheten i fler fall 
ska undantas från kravet på upplysning och rätten till information vid 
kamerabevakning.39 

 

 

 
38  2023 års kamerabevakningsutredning. Lättnader för kamerabevakning i vissa verksamheter, dir. 2023:40. 
39  Tilläggsdirektiv till 2023 års kamerabevakningsutredning, dir. 2023:182. 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

26(28)

 

6.  Reflektioner om regulatorisk sandlåda som arbetssätt 

IMY har nu genomfört två pilotprojekt i den regulatoriska sandlådan. Under hösten 
2023 beslutades att den regulatoriska sandlådan ska bli en permanent del av IMY:s 
verksamhet. Under 2024 ska två nya projekt genomföras. Enligt IMY:s erfarenheter 
skapar detta arbetssätt nytta och lärande både för aktuella verksamheter och 
tillsynsmyndigheter. 

Alltsedan IMY började bedriva sin regulatoriska sandlåda har många offentliga 
verksamheter hört av sig till myndigheten för att lära sig mer om arbetssättet. IMY har 
bland annat föreläst för och haft dialog med Energimarknadsinspektionen, eSAM, 
Myndigheten för samhällsskydd och beredskap (MSB), E-hälsomyndigheten, 
Transportstyrelsen och Vinnova. Vidare har IMY regelbundna möten tillsammans med 
de andra europeiska dataskyddsmyndigheterna som bedriver regulatoriska sandlådor i 
syfte att diskutera pågående projekt och utbyta erfarenheter. 

Enligt den kommande AI-förordningen ska medlemsstaterna inrätta regulatoriska 
sandlådor för AI. I den mån ett AI-system, som är föremål för den regulatoriska 
sandlådan för AI, inbegriper behandling av personuppgifter ska den nationella 
dataskyddsmyndigheten knytas till driften. Det är således sannolikt att IMY, i egenskap 
av nationell dataskyddsmyndighet, kommer att bli involverad i flertalet sådana projekt. 
Även om de regulatoriska sandlådor som regleras av den kommande AI-förordningen 
inte nödvändigtvis kommer att bedrivas på samma sätt som IMY:s regulatoriska 
sandlåda, har IMY nu fått värdefull kunskap om hur man kan bedriva projekt på nya, 
utforskande sätt. 

IMY ser att den regulatoriska sandlådan skapar nytta inte bara för oss själva, utan 
framför allt för innovatörer, för myndigheter som tolkar och tillämpar regelverk samt för 
samhället i stort. 

För innovatörer är nyttan att de får bättre, mer och tidig vägledning samt stöd kring 
hur dataskyddsregelverket bör tolkas och tillämpas. Tid kan sparas och risker 
reduceras, vilket innebär att verksamheterna snabbare och på ett säkrare sätt kan dra 
nytta av modern teknik. Genom att resonemang och bedömningar dokumenteras och 
delas får också fler än de som deltagit i ett projekt i den regulatoriska sandlådan 
vägledning och kan dra nytta av lärdomarna från arbetet. 

För IMY är det stora mervärdet en ökad kunskap om och förståelse för innovativ teknik 
och de rättsliga frågor och utmaningar som uppstår i tillämpningen av den. För IMY:s 
del har detta pilotprojekt bland annat bidragit till en fördjupad förståelse för hur LiDAR-
teknik fungerar. Det har också gett viktiga insikter om hur vi som tillsynsmyndighet kan 
utveckla och förbättra arbetet med att ge vägledning och stöd till innovationsaktörer. 

På samhällsnivå bedöms den regulatoriska sandlådan vara ett konkret sätt att främja 
innovation och utveckling av ny teknik och samtidigt bidra till att säkerställa dataskydd 
och informationssäkerhet. Arbetssättet är inte ensamt lösningen, men det kan vara en 
pusselbit för att förbättra Sveriges konkurrenskraft, öka takten i vår digitala omställning 
och bidra till hållbara tekniklösningar som medborgarna kan känna tillit till. 

Teknikutvecklingen går i hög fart och lagstiftningen har inte sällan svårt att följa med i 
utvecklingen. Arbetet i regulatoriska sandlådor kan leda till att behov av att förändra 
gällande regelverk identifieras snabbare och att lagstiftaren uppmärksammas på detta 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

27(28)

 

i ett tidigare skede. På detta sätt kan regulatoriska sandlådor skapa bättre 
förutsättningar för lagstiftningsarbetet att hänga med i den tekniska utvecklingen. 

En risk som IMY identifierat med begreppet regulatorisk sandlåda är att det hos vissa 
verksamheter kan finnas missuppfattningar eller orealistiska förväntningar kring vad 
detta arbetssätt innebär. Så har inte varit fallet i detta pilotprojekt, men i dialog med 
andra har vi ibland stött på den felaktiga bilden att IMY:s regulatoriska sandlåda är 
förenad med dispens från gällande regler. 

Det kan också finnas en risk att verksamheter som är intresserade av att delta i ett 
projekt i den regulatoriska sandlådan har en förväntan om att deltagandet alltid 
kommer resultera i att den önskade personuppgiftsbehandlingen, på något sätt, kan 
genomföras. Detta är inte givet utan IMY skulle också kunna komma fram till att det är 
tveksamt om det finns rättsliga möjligheter att genomföra den tänkta 
personuppgiftsbehandlingen. Det är också viktigt att understryka att IMY endast kan 
ge vägledning inom ramen för den regulatoriska sandlådan och inte bindande besked 
om att en viss personuppgiftsbehandling kommer att vara tillåten eller inte.  

För IMY, och andra myndigheter som överväger att bedriva egna regulatoriska 
sandlådor, är det därmed en viktig uppgift att tydligt kommunicera vad arbetssättet 
innebär och vad deltagarna kan förvänta sig. 

 

 

Integritetsskyddsmyndigheten 
 

Diarienummer: IMY-2023-15495 
Datum: 2024-02-08 
 

28(28)

 

7.  Reflektioner om att tillämpa dataskyddsregelverket på ny 

teknik 

Utifrån arbetet i pilotprojektet går det att göra några generella reflektioner om att 
praktiskt arbeta med innovation och ny teknik och samtidigt säkerställa ett gott 
dataskydd. Dessa reflektioner bedöms som relevanta även när innovationsprocessen 
sker inom en och samma verksamhet. 

  Ett tvärfunktionellt arbete, där juridisk och teknisk kompetens har ett nära 

samarbete med företrädare för kärnverksamheten, är helt avgörande för 
framgång. 

  En förhållandevis djup förståelse för tekniken är nödvändig för att kunna 

göra relevanta rättsliga bedömningar. Att juristerna tidigt i processen 
uppnår förståelse för hur den aktuella tekniken fungerar är ofta nödvändigt för 
att till exempel kunna bedöma grundläggande dataskyddsrättsliga frågor. 
  Precis som teknikerna behöver utbilda juristerna i hur tekniken fungerar, 

behöver juristerna ha god pedagogisk förmåga att förklara 
dataskyddsregelverket och hur det är uppbyggt. För att kunna bygga in ett 
gott dataskydd kan de som utvecklar tekniken till exempel behöva ha 
förståelse för dataskyddsregelverkets grundläggande principer, att varje 
personuppgiftsbehandling behöver stödjas på en rättslig grund, att ha inbyggt 
dataskydd som en utgångspunkt etc. En skicklig dataskyddsjurist behöver 
därför utveckla en god pedagogisk förmåga. 

  Utöver att jurister behöver förstå tekniken och teknikerna förstå juridiken 

behövs strukturer och verktyg för att säkerställa en gemensam förståelse 
i arbetsgruppen. Enkla men konkreta metoder kan vara att till exempel 
gemensamt identifiera och definiera nyckelbegrepp i en ordlista, att avsluta 
möten med att sammanfatta, att föra gemensamma minnesanteckningar och 
att vara noga med att ge tid för kontrollfrågor. 

  De övergripande rättsliga frågeställningarna kan sannolikt identifieras när 

arbetet inleds. En central del av det juridiska arbetet är dock att löpande gå 
tillbaka till, och vid behov justera, de rättsliga frågeställningarna som 
behöver utredas. Är frågorna som inledningsvis ställdes fortfarande 
relevanta? Vilka bestämmelser i dataskyddsförordningen kan vara tillämpliga? 
Finns annan lagstiftning som också behöver beaktas? 

  Det kan vara en god idé att löpande i processen överväga om det finns fler, 

interna eller externa, intressenter som behöver involveras. Det kan 
handla om andra expertmyndigheter, men även interna funktioner för till 
exempel arkiv, inköp, upphandling eller säkerhet. Det kan också vara relevant 
att hämta in stöd, vägledning eller inspiration från experter inom ett visst 
teknikområde. 

